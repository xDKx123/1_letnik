<?xml version='1.0' encoding='UTF-8'?>
<document xml:id="kas-844000" doc_id="844000" text_id="1000997" cobiss_id="19581192" title="Jezik in konceptualizacija družbene realnosti" author="Nekrep, Sibila" supervisor="Borstner, Bojan" year="2012" publisher_abbr="UM FF" publisher="Filozofska fakulteta" place="Maribor" url="http://dkum.uni-mb.si/Dokument.php?id=52722" type="Diplomsko delo" udc="80/81(043.2)" udc_desc="Splošna vprašanja, ki se nanašajo na jezikoslovje in književnost. Filologija. Jezikoslovje in jeziki" pdf_url="http://nl.ijs.si/project/kas/pdf/000/kas-844000.pdf">
  <page xml:id="pb1" n="1" pdf_url="http://nl.ijs.si/project/kas/pdf/000/kas-844000.pdf#page=1">
    <p xml:id="pb1.p1" xml:lang="sl">UNIVERZA V MARIBORU FILOZOFSKA FAKULTETA</p>
    <p xml:id="pb1.p2" xml:lang="sl">Oddelek za sociologijo in filozofijo</p>
    <p xml:id="pb1.p3" xml:lang="sl">JEZIK IN KONCEPTUALIZACIJA DRUŽBENE REALNOSTI</p>
    <p xml:id="pb1.p4" xml:lang="sl">Sibila Nekrep Maribor, 2012</p>
  </page>
  <page xml:id="pb2" n="2" pdf_url="http://nl.ijs.si/project/kas/pdf/000/kas-844000.pdf#page=2">
    <p xml:id="pb2.p1" xml:lang="sl">UNIVERZA V MARIBORU FILOZOFSKA FAKULTETA</p>
    <p xml:id="pb2.p2" xml:lang="sl">Oddelek za sociologijo in filozofijo Diplomsko delo</p>
    <p xml:id="pb2.p3" xml:lang="sl">JEZIK IN KONCEPTUALIZACIJA DRUŽBENE REALNOSTI</p>
    <p xml:id="pb2.p4" xml:lang="en">Graduation thesis</p>
    <p xml:id="pb2.p5" xml:lang="en">LANGUAGE AND KONCEPTUALIZATION OF SOCIAL REALITY</p>
    <p xml:id="pb2.p6" xml:lang="en">Mentor: Kandidatka: red. prof. dr. Bojan Borstner Sibila Nekrep Mentor: doc. dr. Andrej Naterer</p>
  </page>
  <page xml:id="pb3" n="3" pdf_url="http://nl.ijs.si/project/kas/pdf/000/kas-844000.pdf#page=3">
    <p xml:id="pb3.p1" xml:lang="sl">ZAHVALA</p>
    <p xml:id="pb3.p2" xml:lang="sl">Za strokovno pomoč in koristne nasvete pri izdelavi teoretičnega dela diplomskega dela velja posebna zahvala mentorju red. prof. dr. Bojanu Borstnerju.</p>
    <p xml:id="pb3.p3" xml:lang="sl">Prav tako se zahvaljujem mentorju doc. dr. Andreju Natererju za vso pomoč in nasvete pri nastajanju empiričnega dela diplomskega dela.</p>
    <p xml:id="pb3.p4" xml:lang="sl">Posebna zahvala velja intervjuvancu gospodu Jožetu Gorniku, ki je sodeloval v raziskavi.</p>
    <p xml:id="pb3.p5" xml:lang="sl">Hvala tudi tebi, mama, ki mi zmeraj stojiš ob strani …</p>
    <p xml:id="pb3.p6" xml:lang="sl">Hvala tudi vsem drugim, ki so kakor koli pripomogli k nastanku tega diplomskega dela.</p>
    <p xml:id="pb3.p7" xml:lang="sl">ISKRENA HVALA!</p>
  </page>
  <page xml:id="pb4" n="4" pdf_url="http://nl.ijs.si/project/kas/pdf/000/kas-844000.pdf#page=4">
    <p xml:id="pb4.p1" xml:lang="sl">POVZETEK</p>
    <p xml:id="pb4.p2" xml:lang="sl">Naslov diplomskega dela: Jezik in konceptualizacija družbene realnosti Povzetek: Diplomsko delo proučuje vlogo jezika in z njo povezano konceptualizacijo družbene realnosti. Jezik predstavlja pomemben del človekovega življenja, saj je eno najpomembnejših sredstev za sporazumevanje in izražanje. Njegova funkcija je, da povezuje ljudi in v večji meri determinira naš pogled na svet, kar pomeni, da jezik posamezniku in posameznici omogoča, da dojemata in opišeta realnost. V filozofiji jezika smo ugotavljali, ali v svetu resnično bivajo samo tiste stvari, o katerih lahko govorimo, in tako zagovarjali tezo, da je jezik slika družbene realnosti. Ker pa se s tem ustvarjajo razlike v percepciji, zaradi katerih prihaja do razlik v kulturi, smo se v diplomskem delu lotili vprašanja, ali drži, da različnost jezikov vpliva na različnost kultur. Opredelili smo jezikovni relativizem, ki izhaja iz nazora, da so vsa spoznanja in vrednote relativna in da jezik realnosti ne opisuje, temveč jo ustvarja. Bistvo teoretičnega dela diplomskega dela je bila tudi dokazati, da vse, kar obstaja v človeškem svetu, obstaja zaradi razloga človeške kognicije in prepoznavanja tega kot realnega.</p>
    <p xml:id="pb4.p3" xml:lang="sl">V empiričnem delu diplomskega dela nas je zanimalo raziskovanje subjektovih zmožnosti konceptualizacije družbene realnosti, ki je zasidrana v jeziku. Pozornost smo osredotočili na nosilca in njegov pogled, kajti človek, njegova dejavnost in zavest predstavljajo sfero jezika. Podatke smo zbrali s polstrukturiranim intervjujem, katerega avtor je bil predstavnik jakobške kulture. V večji meri nas je zanimala rekonstrukcija jakobške tradicionalne duhovne kulture, na katero smo sklepali po tipičnem jakobškem besedišču.</p>
    <p xml:id="pb4.p4" xml:lang="sl">Prav tako smo želeli raziskati, ali lahko po besedišču sklepamo na človekov vsakdan in ali lahko potrdimo tezo, da jezik postavlja meje človekovega sveta. Raziskali smo tudi, ali drži, da razčlenjenost besedišča določenega področja kaže na pomembnost nekega pojava ali stvari na tem področju za člane neke družbe. Ugotovili smo, da se iz besedišča posameznika ne da rekonstruirati tradicionalne duhovne kulture nekega kraja in da se človekovo besedišče v večji meri navezuje na njegov vsakdan in njegovo zasebno življenje, iz česar izhaja človekov pogled na svet.</p>
    <p xml:id="pb4.p5" xml:lang="sl">Ključne besede: jezik, družbena realnost, jezikovna slika sveta, jezikovni relativizem.</p>
  </page>
  <page xml:id="pb5" n="5" pdf_url="http://nl.ijs.si/project/kas/pdf/000/kas-844000.pdf#page=5">
    <p xml:id="pb5.p1" xml:lang="sl">ABSTRACT</p>
    <p xml:id="pb5.p2" xml:lang="en">Title: Language and Conceptualization of Social Reality</p>
    <p xml:id="pb5.p3" xml:lang="en">Abstract: The diploma thesis is focused on determining the role of language and the subsequent conceptualization of social reality. Language is one of the most important means of communication and expression, thus appearing as a key factor in the life of each individual person. The ability of language to connect people and largely determine an individual’s perception of his surroundings enables the individual to comprehend and describe the aforementioned reality. The philosophy of language was the foundation of our efforts to determine whether the world is, in fact, comprised only from those occurrences and notions which can be successfully described by words. The findings were used to address and support the hypothesis of the language mirroring social reality.</p>
    <p xml:id="pb5.p4" xml:lang="en">Since, owing to cultural differences, the latter is often the cause of variations within individual perceptions, the diploma thesis tries to answer the question whether the difference between individual languages is in direct correlation with the differences in individual cultures by focusing on and defining linguistic relativism, which employs as its basic premise the assumption that all findings and values are relative and that the language does not only describe, but also create reality. The aim of the theoretical part of the diploma thesis was to prove that all notions which exist in the scope of global human knowledge are the direct result of human cognition and the acceptance of the latter as reality.</p>
    <p xml:id="pb5.p5" xml:lang="en">The aim of the empirical part of the diploma thesis is to detail the comprehensive research of the ability of the test subject to conceptualise social reality which stems from language.</p>
    <p xml:id="pb5.p6" xml:lang="en">Since the individual, his actions and conscience present the sphere of language, special emphasis was given to the carrier and his perceptions. The collection of data was carried out by means of a semi-structured interview, conducted with a member of the JakobskiDol community. The main research aspect involved the reconstruction of the traditional spiritual culture of the aforementioned community, which was largely based on the typical lexicon being used within the community. A parallel part of research activities, involving the notion that language can be used to determine the daily activities of the test subject, was later applied to the thesis that language can outline the borders of an individual’s environment. Research was also conducted on the thesis that the complexity of the lexicon found in a certain geographical area can be used to determine the significance of a certain notion or occurrence for the members of communities located in the researched area. Our findings have determined that the lexicon of an individual cannot be the basis for the reconstruction of a community’s traditional spiritual culture.</p>
  </page>
  <page xml:id="pb6" n="6" pdf_url="http://nl.ijs.si/project/kas/pdf/000/kas-844000.pdf#page=6">
    <p xml:id="pb6.p1" xml:lang="en">Furthermore, the lexicon of an individual appears to be closely related to the individual’s daily activities and private affairs, which largely determine the perception of his surroundings.</p>
    <p xml:id="pb6.p2" xml:lang="en">Key words: language, social reality, linguistic picture of the world, linguistic relativism</p>
  </page>
  <page xml:id="pb7" n="7" pdf_url="http://nl.ijs.si/project/kas/pdf/000/kas-844000.pdf#page=7">
    <p xml:id="pb7.p1" xml:lang="en">i</p>
    <p xml:id="pb7.p2" xml:lang="sl">KAZALO</p>
    <p xml:id="pb7.p3" xml:lang="sl">I UVOD ............................................................................................................................1 II TEORETIČNI DEL.....................................................................................................2 1 OPREDELITEV PODROČJA IN NAMEN RAZISKOVANJA.............................2 2 RAZISKOVALNI CILJI IN HIPOTEZE .................................................................3 3 METODOLOGIJA......................................................................................................4 3.1 RAZISKOVALNE METODE ............................................................................................................. 4 3.2 UPORABLJENI VIRI......................................................................................................................... 4 4 MESTO ČLOVEKA V SVETU..................................................................................5 4.1 ČLOVEK V SVETU SIMBOLOV ...................................................................................................... 5</p>
    <p xml:id="pb7.p4" xml:lang="sl">4.1.1 Zgodovina nastajanja simbolnih svetov............................................................6</p>
    <p xml:id="pb7.p5" xml:lang="sl">4 ODKRIVANJE ČLOVEKOVE BESEDE.................................................................8</p>
    <p xml:id="pb7.p6" xml:lang="sl">5.1 JEZIK IN KULTURA ....................................................................................................................... 11 5.2 SAPIR-WHORFOVA HIPOTEZA IN NJENO ZANIKANJE........................................................... 13 5.3 DISTANCA MED SIMBOLNIM IN REALNIM IN RAZUMEVANJE SOCIALNE RESNIČNOSTI 16</p>
    <p xml:id="pb7.p7" xml:lang="sl">6 MISEL IN JEZIK ......................................................................................................18 7 MEJE MOJEGA JEZIKA POMENIJO MEJE MOJEGA SVETA.«</p>
    <p xml:id="pb7.p8" xml:lang="sl">(WITTGENSTEIN, 1976, 5.6) ........................................................................................22 7.1 POJEM BIVAJOČE PRI PARMENIDU ........................................................................................... 23 7.2 WITTGENSTEINOVA FILOZOFIJA JEZIKA V DELIH LOGIČNO FILOZOFSKI TRAKTAT IN</p>
    <p xml:id="pb7.p9" xml:lang="sl">FILOZOFSKE RAZISKAVE ......................................................................................................................... 25 8 JEZIKOVNI RELATIVIZEM .................................................................................30 8.1 ARGUMENTI SEMANTIČNEGA RELATIVIZMA......................................................................... 31 8.2 ARGUMENTI ONTOLOŠKEGA RELATIVIZMA .......................................................................... 33 8.3 RELATIVIZEM KOT POSLEDICA NESOIZMERLJIVOSTI .......................................................... 34 9 RAZLIČNOST JEZIKOV VODI V RAZLIČNOST KULTUR ...........................37 9.1 POMEN JEZIKA PRI METODI TERENSKEGA DELA ZA RAZUMEVANJE SPECIFIČNIH</p>
    <p xml:id="pb7.p10" xml:lang="en">KULTUR…….. ...................................................................................................................... 41</p>
  </page>
  <page xml:id="pb8" n="8" pdf_url="http://nl.ijs.si/project/kas/pdf/000/kas-844000.pdf#page=8">
    <p xml:id="pb8.p1" xml:lang="sl">ii</p>
    <p xml:id="pb8.p2" xml:lang="sl">9.2 ZNAČILNOSTI KULTURE NA OSNOVI JEZIKA .......................................................................... 43</p>
    <p xml:id="pb8.p3" xml:lang="sl">9.2.1 Študija o ruskem jeziku in nacionalni kulturi ..................................................45</p>
    <p xml:id="pb8.p4" xml:lang="sl">III EMPIRIČNI DEL .....................................................................................................48 1 RAZISKOVALNI NAMEN ......................................................................................48 2 RAZČLENITEV IN PODROBNA OPREDELITEV.............................................48</p>
    <p xml:id="pb8.p5" xml:lang="sl">2.1 RAZISKOVALNA VPRAŠANJA .................................................................................................... 48 2.2 RAZISKOVALNE DOMNEVE........................................................................................................ 49 3 METODOLOGIJA....................................................................................................50 3.1 RAZISKOVALNE METODE ........................................................................................................... 50 3.2 RAZISKOVALNI VZOREC............................................................................................................. 51 3.3 POSTOPEK ZBIRANJA PODATKOV ............................................................................................. 52</p>
    <p xml:id="pb8.p6" xml:lang="sl">3.3.1 Organizacija zbiranja podatkov .......................................................................52 3.3.2 Vsebinsko-metodološke značilnosti instrumentov.............................................52</p>
    <p xml:id="pb8.p7" xml:lang="sl">3.4 OBDELAVA PODATKOV .............................................................................................................. 53 4 PREDSTAVITEV IN INTERPRETACIJA PODATKOV ....................................58 4.1 ČLOVEKOV VSAKDAN IN ZASEBNO ŽIVLJENJE ..................................................................... 58 4.2 SUBJEKTIVNI POGLED NA DRUŽBENO REALNOST ................................................................ 59 4.3 OBJEKTIVNI POGLED NA DRUŽBENO REALNOST .................................................................. 59 4.4 POJMI, KI SO MU BLIZU ............................................................................................................... 61 4.5 POJMI, KI SO MU DALEČ ............................................................................................................. 63 4.6 POJMI S ŠIROKO RAZČLENJENOSTJO BESEDIŠČA .................................................................. 64 4.7 SPLOŠNO ZNANJE O SVETU ........................................................................................................ 65 3 SKLEPNE UGOTOVITVE EMPIRIČNEGA DELA............................................67</p>
    <p xml:id="pb8.p8" xml:lang="sl">IV ZAKLJUČEK ............................................................................................................72 V LITERATURA..........................................................................................................75</p>
  </page>
  <page xml:id="pb9" n="9" pdf_url="http://nl.ijs.si/project/kas/pdf/000/kas-844000.pdf#page=9">
    <p xml:id="pb9.p1" xml:lang="sl">iii</p>
    <p xml:id="pb9.p2" xml:lang="sl">KAZALO TABEL</p>
    <p xml:id="pb9.p3" xml:lang="sl">Tabela 1: Informacije o intervjuju in intervjuvancu ……………………………………61 Tabela 2: Odprto kodiranje intervjuja ………………………………………………….63</p>
  </page>
  <page xml:id="pb10" n="10" pdf_url="http://nl.ijs.si/project/kas/pdf/000/kas-844000.pdf#page=10">
    <p xml:id="pb10.p1" xml:lang="sl">I UVOD</p>
    <p xml:id="pb10.p2" xml:lang="sl">Za diplomsko delo s področja antropologije in ontologije smo se odločili zaradi zanimanja za obe vedi in možne povezave med njima.</p>
    <p xml:id="pb10.p3" xml:lang="sl">Jezik je naša vseobsegajoča sredina, skoraj zagotovo eno od najstarejših sredstev za komunikacijo in izražanje, ki sta osrednja v kraljestvu vsečloveške misli. Jezik je navsezadnje osnova za vse socialne kohezije, ki jih izvedemo, in kar je nam najpomembnejše, da v večji meri determinira naš pogled na svet in nas usposablja, da ga nadzorujemo. Ljudje jezik potrebujemo, da stvari doumemo na intelektualen način in da do tega pripravimo tudi vse druge člane družbe. Vsekakor se mu ne moremo izogniti, niti ko o njem govorimo, niti ko smo v tišini, saj v večjem obsegu določa naše lastno človeštvo. (Bloomfield, 1973, 5−13) Diplomsko delo obravnava poglavja o jeziku. Tema se nam je zdela zanimiva, kajti jezik ima poleg tega, da je sredstvo sporazumevanja, tudi funkcijo, da se z njim nezavedno osnujejo koncepti, ki ustvarjajo družbeno realnost. Tako jezik postane pomemben pogoj kulture, saj ni kulturnega dejstva, ki bi lahko obstajalo mimo jezika. Prav zato je možno v vsakem jeziku zaslediti skrite številne podmene, ki so refleksija neke kulture. Implicitno se v jeziku kažejo vrednote, ideologija, svetovni nazor in odnos do življenja. (Južnič, 1983, 153)</p>
    <p xml:id="pb10.p4" xml:lang="sl">V prvem teoretičnem delu diplomskega dela se bomo osredotočili predvsem na osnovna teoretična izhodišča. Opredelili bomo, kakšno je mesto človeka v svetu, ki je izumil simbolično govorico, zato bomo v nadaljevanju govorili o jeziku, natančneje o njegovem izvoru, o povezavi misli z jezikom ter navsezadnje, kako se z njim osnujejo koncepti, ki ustvarjajo družbeno realnost.</p>
    <p xml:id="pb10.p5" xml:lang="sl">V drugem empiričnem delu diplomskega dela bomo prikazali potek in analizo rezultatov lastne študije, ki je sestavljena iz kvalitativnih metod. V želji po pridobitvi čim bolj kompleksnih in verodostojnih podatkov bomo s predstavnikom jakobške kulture opravili polstrukturiran intervju, pri čemer bo naš cilj rekonstrukcija jakobške tradicionalne kulture na osnovi narečnega besedišča. Hkrati bomo želeli izvedeti, kako jezik določa človekov svet in njegove meje.</p>
  </page>
  <page xml:id="pb11" n="11" pdf_url="http://nl.ijs.si/project/kas/pdf/000/kas-844000.pdf#page=11">
    <p xml:id="pb11.p1" xml:lang="sl">II TEORETIČNI DEL</p>
    <p xml:id="pb11.p2" xml:lang="sl">1 OPREDELITEV PODROČJA IN NAMEN RAZISKOVANJA</p>
    <p xml:id="pb11.p3" xml:lang="sl">Na sociološkem področju bomo zajeli področje jezika in konceptualizacije družbene realnosti, kjer bomo govorili o univerzalnih in kulturno-specifičnih lastnostih jezika.</p>
    <p xml:id="pb11.p4" xml:lang="sl">Zajeli bomo področje jezikovne relativnosti, o kateri govori Sapir-Whorfova hipoteza, in področje jezikovnega determinizma. Lotili se bomo problematike terenskega dela v antropološkem jezikoslovju in v praktičnem delu skušali dokazati, da lahko iz besedišča in slovnice specifične družbene skupine ali kulture sklepamo na njihovo duhovno kulturo.</p>
    <p xml:id="pb11.p5" xml:lang="sl">Na filozofskem področju bomo pod ontološkimi okviri pisali, kaj v svetu obstaja, in tako zajeli pojem bivajoče. Zanimalo nas bo, ali je jezik evidenca obstoječih stvari v svetu, s čimer bomo pojasnili tudi pojem jezikovne slike sveta in jezikovnega pogleda na svet.</p>
    <p xml:id="pb11.p6" xml:lang="sl">Ugotavljali bomo, v kakšni povezavi sta misel in beseda. Prav tako bomo zajeli področje jezikovnega relativizma, natančneje semantičnega in ontološkega relativizma.</p>
    <p xml:id="pb11.p7" xml:lang="sl">Namen diplomskega dela je obravnava temeljnih vprašanj proučevanja uporabe jezika kot družbene in kulturne prakse. Zanimalo nas bo, ali lahko na osnovi jezika opišemo značilnosti določene kulture in ali je jezik evidenca obstoječih stvari v svetu. V praktičnem delu diplomskega dela bomo pod drobnogled vzeli specifično kulturo, kjer bomo skušali opisati njene značilnosti, ki jih bomo skušali razbrati iz razčlenjenosti besedišča. Tako bomo odgovorili na vprašanje, ali drži teza, da je jezik kraljevski vhod v kulturo, in ali je res, da so meje mojega jezika meje mojega sveta.</p>
  </page>
  <page xml:id="pb12" n="12" pdf_url="http://nl.ijs.si/project/kas/pdf/000/kas-844000.pdf#page=12">
    <p xml:id="pb12.p1" xml:lang="sl">2 RAZISKOVALNI CILJI IN HIPOTEZE</p>
    <p xml:id="pb12.p2" xml:lang="sl">V diplomskem delu si zastavljamo splošno raziskovalno vprašanje, ki ga bomo glede na njegovo kompleksnost s teoretičnim okvirjem razvili v podvprašanja. Osnovno raziskovalno vprašanje se glasi:</p>
    <p xml:id="pb12.p3" xml:lang="sl">„Ali se z jezikom osnujejo koncepti, ki ustvarjajo družbeno realnost?“ Pri iskanju odgovora na zastavljeno vprašanje izhajamo iz Sapir-Whorfove teorije jezikovnega relativizma, pri kateri gre na kratko za specifičnost strukture posameznih jezikov, ki imajo vpliv na pogled na svet ljudi, kateri jezik uporabljajo za govor, in vpliv na njihovo obnašanje v odnosu do stvarnosti, ki jih obkroža. Potemtakem ljudje do neke mere živijo v različnih pojmovnih svetovih. Razlike, do katerih prihaja v sferi čutnega dojemanja predmetnega sveta, so ubesedene slovnične strukture njihovih maternih jezikov, ki se navezujejo na razčlenitev in razporeditev izkustvenega sveta. (Whorf, 1979, 9) Podobno govori Wittgenstein, ki v Filozofskih raziskavah piše o jeziku kot o eni obliki življenja, pravi namreč, da je jezik del ene življenjske forme. Obstaja tudi mišljenje, da učenje jezika temelji na tem, da se predmetom dajejo imena. (Wittgenstein, 1980, 19; 38) Izhajajoč iz osnovnega raziskovalnega vprašanja smo si zastavili naslednja podvprašanja, na katera bomo odgovore iskali v teoretičnem delu: a. ugotoviti, ali je jezik evidenca obstoječih stvari v svetu; b. potrditi ali ovreči tezo, da je človek kot simbolično bitje edini nosilec resnične družbenosti; c. ugotoviti, ali sta si jezik in misel povsem identična; d. ugotoviti, ali drži teza, da so meje mojega jezika meje mojega sveta; e. potrditi ali ovreči hipotezo o jezikoslovnem relativizmu; f. potrditi ali ovreči tezo, da različnost jezikov vpliva na različnost kultur; g. potrditi ali ovreči tezo, da je pri proučevanju specifične kulture potrebno znanje avtohtonega jezika; h. ugotoviti, ali lahko na osnovi jezika opišemo določene značilnosti specifične kulture.</p>
  </page>
  <page xml:id="pb13" n="13" pdf_url="http://nl.ijs.si/project/kas/pdf/000/kas-844000.pdf#page=13">
    <p xml:id="pb13.p1" xml:lang="sl">3 METODOLOGIJA</p>
    <p xml:id="pb13.p2" xml:lang="sl">3.1 Raziskovalne metode</p>
    <p xml:id="pb13.p3" xml:lang="sl">Metoda dela v teoretičnem zaključnem delu bo deskriptivna, kjer bo šlo za opisovanja dejstev, odnosov in procesov, ki se nanašajo na jezik in družbeno realnost. Prav tako bo šlo za metodo klasifikacije, kjer bomo določali položaj nekaga pojma, kot je na primer jezik v sistemu pojmov.</p>
    <p xml:id="pb13.p4" xml:lang="sl">3.2 Uporabljeni viri</p>
    <p xml:id="pb13.p5" xml:lang="sl">V diplomskem delu so uporabljeni primarni in sekundarni viri raziskovanja. Kot primarni vir je največkrat navedeno delo Logično filozofski traktat filozofa Ludwiga Wittgensteina in delo Lucije Mulej z naslovom Relativizem v sociologiji znanosti: benigni relativizem: manifest odpiranja kreativnih potencialov, kjer interpretira Kuhnovo in Feyerabendovo razumevanje relativizma. Kot sekundarni viri prevladujejo članki, v katerih so objavljene različne interpretacije razumevanja jezika v odnosu do družbene realnosti in kulture.</p>
  </page>
  <page xml:id="pb14" n="14" pdf_url="http://nl.ijs.si/project/kas/pdf/000/kas-844000.pdf#page=14">
    <p xml:id="pb14.p1" xml:lang="sl">4 MESTO ČLOVEKA V SVETU</p>
    <p xml:id="pb14.p2" xml:lang="sl">Človek zavzema pomembno mesto v živalskem kraljestvu. Za razliko od živali nima za svojo človeško vrsto tipičnega okolja, katerega bi trdno strukturirala nagonska organizacija. Tako o človeškem svetu ni mogoče govoriti na isti način kot o živalskem.</p>
    <p xml:id="pb14.p3" xml:lang="sl">Vse živali kot vrste in kot posamezna bitja namreč živijo v zaprtih svetovih, katerih biološko strukturo vnaprej določa biološka opremljenost različnih živalskih vrst.</p>
    <p xml:id="pb14.p4" xml:lang="sl">Človekov odnos do njegovega okolja pa zaznamuje odprtost do sveta. (Berger in Luckmann, 1988, 51)</p>
    <p xml:id="pb14.p5" xml:lang="sl">Priznani slovenski psiholog in filozof Anton Trstenjak definira človeka kot zavestno, samozavestno in vestno bitje. Kot zavestno bitje se razodeva kot umsko bitje, ki s silo razuma prerašča telesno podobo. Kot bitje znamenj osmišlja svet in sebe v njem. Kot intuitivno bitje svet osvetljuje, ker vidi čez vidne pojave. Kot ustvarjalno bitje ustvarja v simpoziju religije, umetnosti in znanosti nov svet, poleg narave in nad naravo. Kot dialektično bitje se človek udejstvuje z ostrino abstraktnega mišljenja. (Trstenjak, 1984, 213) O človeški naravi lahko veliko povemo, za nas pa je pomembno dejstvo, da človek sam ustvarja svojo naravo in s tem proizvaja samega sebe. (Berger in Luckmann, 1988, 53)</p>
    <p xml:id="pb14.p6" xml:lang="sl">Berger in Luckmann ugotavljata, da sta družba in človek človeški proizvod in da je družba objektivna realnost. Trdita, da je paradoksalno to, da človek proizvede svet, ki ga pa pozneje doživlja kot nekaj, kar se od človeškega proizvoda razlikuje. (Berger in Luckmann, 1988, 63) 4.1 Človek v svetu simbolov</p>
    <p xml:id="pb14.p7" xml:lang="sl">Že Berger in Luckmann sta govorila o tem, da se človeški svet razlikuje od živalskega po tem, da je za človeka značilna odprtost do sveta. Anton Trstenjak pa še doda, da je človek odprto bitje v prostoru in času ter odprto bitje za duhovni svet predvsem in samo zaradi simboličnosti.</p>
  </page>
  <page xml:id="pb15" n="15" pdf_url="http://nl.ijs.si/project/kas/pdf/000/kas-844000.pdf#page=15">
    <p xml:id="pb15.p1" xml:lang="sl">Vsaka človekova misel je simbolična. Misel, izražena v jezikovni besedi, je v bistvu simbol ali podoba za vse tisto, proti čemur je naperjena. Vsaka misel je tako ali drugače intencionalna, kar pomeni, da meri na določen predmet, ki ga prispodablja. Povedano drugače, beseda je vselej simbol za predmet, ki ga predstavlja. V simbolično-miselnem dogajanju stvari iz gole osamljenosti prehajajo v nove svetove. S simboličnostjo se torej človeku odpira dobesedno nov svet. Brez simbolike bi človek ostal zožen v svetu vidnih stvari in bi tako ostal v jedru na isti ravni kot živali. (Trstenjak, 1996, 12−14) Berger in Luckmann govorita o simbolnem svetu kot o svetu teoretične tradicije, ki združuje različna pomenska področja in zaokroža institucionalni red v pomensko celoto.</p>
    <p xml:id="pb15.p2" xml:lang="sl">Nadalje razlagata, da so simbolni svetovi pomenski procesi, ki se navezujejo na tiste realnosti, ki so drugačne od realnosti vsakdanjega izkustva. Simbolni svet razumemo kot matrico vseh družbeno objektiviziranih in subjektiviziranih realnih pomenov. To pomeni, da vso zgodovino družbe in celotno posameznikovo življenje vidimo kot dogajanje znotraj omenjenega sveta. (Berger in Luckmann, 1988, 91−92) Ali kot pravita: »/…/ simbolni svetovi so družbeni proizvodi z lastno zgodovino. Za razumevanje simbolnih svetov moramo torej razumeti zgodovino njihovega nastajanja.« (Berger in Luckmann, 1988, 93)</p>
    <p xml:id="pb15.p3" xml:lang="sl">4.1.1 Zgodovina nastajanja simbolnih svetov</p>
    <p xml:id="pb15.p4" xml:lang="sl">»Svojevrsten, resnično kar ganljiv občutek navdaja pri tem človeka, ko drži v rokah utelešene sledove stopinj svojih davnih prednikov izpred deset tisoč do devetdeset tisoč let.« (Trstenjak, 1984, 19)</p>
    <p xml:id="pb15.p5" xml:lang="sl">Tako zapiše Trstenjak v svoji knjigi Hoja za človekom, kjer je z antropološkim pristopom odgovoril na zastavljeno vprašanje, kaj je človek. Vprašanje, kako je nastal simbolni svet, se dotika ali celo prekriva z vprašanjem, kako je nastal človek.</p>
    <p xml:id="pb15.p6" xml:lang="sl">Trstenjak meni, da v podzemeljskih votlinah človek ni zapustil nedotaknjenih samo sledov svojih človeških stopinj, temveč je poleg tega zapustil vidna znamenja svojega delovanja in mišljenja. Vse, kar je človek tako ali drugače oblikoval s svojimi rokami, je zanj posebna govorica. Tako so potemtakem tudi slike, s katerimi so poslikane in začrtane mračne stene v votlinah jamskega človeka, dobesedno znamenja, s katerimi se človek izraža. To, da je človek v pradavnini risal znamenja, pomeni, da je človek že takrat imel mišljenje, ki ga loči od živalskega sveta. Trstenjak pravi:</p>
  </page>
  <page xml:id="pb16" n="16" pdf_url="http://nl.ijs.si/project/kas/pdf/000/kas-844000.pdf#page=16">
    <p xml:id="pb16.p1" xml:lang="sl">»Kjer ni individualnega mišljenja, tam ni individualne govorice; kjer pa ni individualne govorice, ni sporočil v znamenjih.« (Trstenjak, 1984, 20)</p>
    <p xml:id="pb16.p2" xml:lang="sl">To pa velja za človeka že od vseh temnih začetkov, odkar se začne javljati s svojim življenjem na Zemlji. Torej velja, da kakor hitro in kjer koli se na Zemlji javljajo sledovi človekovega življenja, se ob njih odkrivajo tudi že znamenja njegovega mišljenja.</p>
    <p xml:id="pb16.p3" xml:lang="sl">(Trstenjak, 1984, 20−21) Tako lahko rečemo, da sta misel in simbol v tesni povezavi ali celo v neizogibni zvezi eden z drugim.</p>
    <p xml:id="pb16.p4" xml:lang="sl">Če sledimo razvoju človeka, je ta najprej začel s pokončno hojo in si s tem osvobodil roke. To je privedlo do tega, da za seboj ni puščal več samo sledov stopinj, ampak znamenja rok. Kakor hitro je osvobodil svoje roke tal, so mu le-te postajale vedno bolj učinkovito prijemalno orodje, kar je razbremenilo zobe in se je tako razvijala lobanja, na račun čeljusti, v korist možganom, orodju misli. In če so se možgani razvijali v vedno popolnejše orodje človekove misli, so mu bile roke vedno bolj občutljivi kazalec, s katerim je oblikoval znamenja, simbole svojih misli. Torej, človek je začel pisati zgodovino svojega obstanka v simboliki izražanja. Zgodaj je s kretnjo svojih rok začel upodabljati ne le svet in gmoto okoli sebe, temveč tudi svojo lastno podobo. (Trstenjak, 1984, 25)</p>
    <p xml:id="pb16.p5" xml:lang="sl">Tako stojimo pred razvojem človeških znamenj v treh stopnjah, z začetkom z obdelanim orodjem z izražanjem v slikah do pisave ali simbolov v pravem pomenu. Dejstvo je, da so bili simboli že zgodaj v pradavnini pomembno občevalno ali informacijsko sredstvo. Z njimi je človek postajal vedno bolj družbeno navezano in družbeno močno bitje. Samo on je postal pravi nosilec resnične družbenosti. (Trstenjak, 1984, 26)</p>
  </page>
  <page xml:id="pb17" n="17" pdf_url="http://nl.ijs.si/project/kas/pdf/000/kas-844000.pdf#page=17">
    <p xml:id="pb17.p1" xml:lang="sl">4 ODKRIVANJE ČLOVEKOVE BESEDE</p>
    <p xml:id="pb17.p2" xml:lang="sl">»Ko govorimo o človeku kot o simboličnem bitju, s tem mislimo predvsem na njegovo zmožnost simbolične govorice.« (Trstenjak, 1996, 47)</p>
    <p xml:id="pb17.p3" xml:lang="sl">Edward Sapir v knjigi Jezik s podnaslovom Uvod v proučevanje govora zapiše, da je hoja človekova biološka funkcija. To pa ne velja za jezik. Pravi tudi, da drži, da je posamezniku v določenem smislu vnaprej dano, da govori, toda to izvira v celoti iz tega, da se ne rodi zgolj v naravo, temveč v družbeno sredino, ki ga bo vpeljala v svoje tradicije. (Sapir, 2003, 11) Potem lahko sklepamo, da človek, ki se ne bi rodil v družbeno okolje, ampak zgolj v naravo, ne bi znal govoriti, saj jezik ni človekova biološka funkcija.</p>
    <p xml:id="pb17.p4" xml:lang="sl">Lep kazalnik, da to drži, bi lahko bil primer volčjih otrok.</p>
    <p xml:id="pb17.p5" xml:lang="sl">Če želimo moč žive besede pravilno razumeti, nam ne preostane drugega, kot da posežemo nazaj v sam izvor besede. Trstenjak pravi naslednje: »Prav beseda dela iz človeka bitno mejno bitje: z njo stoji nekako na prehodu izpod človeškega živalskega sveta v nadčloveški duhovni svet.« (Trstenjak, 1989, 43) Šele po besedi se človek prav učloveči. To lahko opazimo v njegovem ontogenetičnem razvoju pri malem otroku. Specifično človeško stopnjo otrok doseže šele, ko spregovori, ko s tem da znamenje duhovne prebujenosti. S prvo jasno izgovorjeno besedo se je učlovečenje končalo. Do tega trenutka je bil otrok kot posameznik vrste Homo sapiens tako rekoč zgolj v embrionalnem stanju. Zanimivo je dejstvo, da človeški otrok pride na svet kot nedonošenček. Trstenjak navaja ugotovitve, do katerih je prišel Portmann, da bi morala mati otroka nositi pod srcem vsaj še leto dni, da bi prišel na svet približno enako popoln kakor živalski sesalci. S tem misli predvsem na to, da se živalski sesalci takoj sami postavijo na noge in si za silo sami poiščejo vir prehrane. Če bi pa naj prišel človeški otrok na svet tudi kot človek, ki je razumno in simbolično bitje, bi moral priti na svet vsaj leto dni pozneje. Potemtakem pride po njegovi teoriji človeški otrok na svet vsaj dve leti prezgodaj. (Trstenjak, 1989, 43−44)</p>
  </page>
  <page xml:id="pb18" n="18" pdf_url="http://nl.ijs.si/project/kas/pdf/000/kas-844000.pdf#page=18">
    <p xml:id="pb18.p1" xml:lang="sl">Postavlja se vprašanje bistvenega pomena za to poglavje o izvoru besede: od kod sploh izvira jezik. Ali je človek spregovoril zgolj zato, da izrazi lastne potrebe, ki jih je imel, ali morda zaradi česa drugega? Da prva iznajdba govora ni izšla iz potreb, temveč iz čustev, pa ugotavlja Rousseau:</p>
    <p xml:id="pb18.p2" xml:lang="sl">»Ni se začelo z razmišljanjem, temveč s čutenjem.« (Rousseau, 1999, 15) Ne strinja se s prepričanjem, da nekateri trdijo, da so iznašli govor zato, da bi izrazili svoje potrebe. Doda, da je bil naravni učinek prvotnih potreb razdvajanje in ne zbliževanje ljudi. Tako je pač moralo biti, da se je človeška vrsta lahko razširila in da se je zemlja hitro obljudila. Če do tega ne bi prišlo, bi se ves človeški rod nagnetel na enem samem kotičku sveta, ves drugi del pa bi ostal zapuščen. Že samo iz tega pa sledi, da izvora jezikov ne dolgujemo prvim človeškim potrebam. Izvor jezika izhaja namreč iz moralnih potreb, torej iz čustev. Vsa čustva združujejo ljudi, ki jih potreba po iskanju sredstev za preživetje sili, da bežijo drug pred drugim. Torej, ne lakota in ne žeja, temveč ljubezen, sovraštvo, usmiljenje in jeza so iz ljudi iztrgali prve glasove. (prav tam) Simboli, v katere človek odeva svoje besede, so svojevoljni, umetni in arbitrarni. Dejstvo je, da ima vsak jezik drugačne simbole. To pomeni, da niso nič sonaravnega s predmeti, ki jih označujejo. Iz tega sledi še ena posebnost človeške besede, ki je, da je človeška govorica čisti učni jezik. To pomeni, da ni dana biološko ali dedno, temveč se je mora vsak človeški otrok postopoma naučiti. Naravnanost in učljivost sta podedovana, jezik s svojimi simboli in pomeni pa je stvar učenja. Tako je človek prav z besedo učljivo bitje, s tem pa postane tudi kulturno bitje. Trstenjak pravi, da kultura ni nič drugega kot to, kar človek dodaja naravi z učenjem. To razloži tako:</p>
    <p xml:id="pb18.p3" xml:lang="sl">»/…/ narava je dednost, kultura je učljivost, oboje pa je človeku dano po besedi. Tako je človeška narava obenem njegova kultura. Nekulturni človek ni človek.« (Trstenjak, 1989, 46)</p>
    <p xml:id="pb18.p4" xml:lang="sl">Raymond Williams v svojih izbranih spisih Navadna kultura zapiše nekoliko drugače, a v podobnem smislu kot Trstenjak, naslednja dejstva o kulturi:</p>
  </page>
  <page xml:id="pb19" n="19" pdf_url="http://nl.ijs.si/project/kas/pdf/000/kas-844000.pdf#page=19">
    <p xml:id="pb19.p1" xml:lang="sl">»Kultura je navadna: to je prvo dejstvo. Vsaka človeška družba ima svojo obliko, svoje smotre, svoje pomene. Vsaka človeška družba izraža vse to v ustanovah ter v umetnostih in znanju. Pri tvorbi družbe gre za nadevanje skupnih pomenov in usmeritev, pri njeni rasti pa za dejavno razpravljanje in izboljševanje pod vplivi izkušenj, stikov in odkritij, ki se vpisujejo v deželo. Imamo rastočo družbo, ki pa jo ustvarja in predeluje tudi vsak posamezni duh. Pri oblikovanju duha gre, prvič, za počasno učenje oblik, smotrov in pomenov, kar omogoči delovanje, opazovanje in občevanje. Potem gre, drugič, a enako pomembno, za preverjanje tega v praksi, za tvorbo novih opažanj, primerjav in pomenov.</p>
    <p xml:id="pb19.p2" xml:lang="sl">/…/ To so navadni procesi v človeških družbah in človeških glavah in v njih se kaže narava kulture: to, da je vedno tradicionalna in ustvarjalna; to, da jo vedno tvorijo najnavadnejši splošni pomeni in tudi najbolj prefinjeni individualni pomeni.« (Williams, 1998, 6−7)</p>
    <p xml:id="pb19.p3" xml:lang="sl">Williams velikokrat uporabi besedo "pomen". Vprašanje, ki se postavi, je, kako pa naj to besedo razumemo. Zanimiva in preprosta je razlaga pomena, ki jo navede G. H Mead: »Na človeški evolucijski stopnji se razvoj pomena pojavlja kot simbolizacija.« (Mead, 1997, 61)</p>
    <p xml:id="pb19.p4" xml:lang="sl">Za Meada obstaja pomen le v odnosu ene stvari do druge. Navede primer, da ima trava pomen hrane le, če obstaja, na primer, govedo, katerega prebavni organi jo lahko prebavijo. Organski procesi ali odgovori v nekem smislu vzpostavljajo objekte, na katere se odzivajo; to pomeni, da je vsak biološki organizem odgovoren za obstoj objektov, na katere fiziološko in kemično reagira. (prav tam)</p>
    <p xml:id="pb19.p5" xml:lang="sl">Ampak trava je trava, torej je fizični objekt, četudi ne bi bilo nikakršnega predstavnika organizmov, ki jo lahko prebavi. Potemtakem ne drži, da je neki drugi organizem odgovoren za obstoj trave. Problem pa se zaostri, ko trava postane hrana. Čeprav gre še vedno za isti predmet, dobi trava nov pomen, ki mu ga pripiše neki drugi organizem. Šele v tem kontekstu dobi teza, da je vsak biološki organizem odgovoren za obstoj objektov, na katere fiziološko in kemično reagira, določen smisel. Tako, na primer, ne bi bilo hrane, če ne bi bilo organizmov, ki jo lahko prebavijo. Doda še, da prilagajanje omogoča komuniciranje, ki na zgodnejših razvojnih stopnjah poteka v obliki govorice kretenj, na poznejših pa v obliki jezika. (Mead, 1997, 61)</p>
  </page>
  <page xml:id="pb20" n="20" pdf_url="http://nl.ijs.si/project/kas/pdf/000/kas-844000.pdf#page=20">
    <p xml:id="pb20.p1" xml:lang="sl">Skratka, pomen lahko opišemo, razložimo ali izrazimo s simboli ali jezikom na najvišji in najbolj kompleksni stopnji razvoja, toda jezik iz socialnega procesa zgolj izpostavi situacijo, ki logično in implicitno že obstaja. Jezikovni simbol je preprosto pomenska ali zavestna kretnja. (Mead, 1997, 62−63) 5.1 Jezik in kultura</p>
    <p xml:id="pb20.p2" xml:lang="sl">»Verjetno ne pretiravam, če rečem, da je bilo zadnjih dvajset let obdobje jezika. To vsekakor velja za filozofijo, pa tudi marsikatero drugo disciplino. /…/ Poudarek na jeziku je seveda na mnoge načine pripomogel k razumevanju vsega tistega, za kar mislimo, da je povezano z jezikom, da je posledica jezika ali jezikovne zmožnosti. Na to smo pogosto sklepali, ko smo določene realnosti razlagali, kar je bilo v filozofiji povezano z ontološkimi opredelitvami.« (Potrč, 1988, 250)</p>
    <p xml:id="pb20.p3" xml:lang="sl">Matjaž Potrč v svoji knjigi Jezik, misel in predmet prej povedanemu še doda, da je eden od razlogov, da je bil jezik v polpreteklem obdobju tako priljubljen, povezan z dejstvom, da smo v tem času na precej visoko mesto postavili kulturo. To je bil povod, da se je v naše razmišljanje nekako prebila humanistična tradicija. Doda še, da je dejstvo, ki je neizpodbitno, da se v kulturi človek razlikuje od drugih živih bitij prav po jeziku. (prav tam)</p>
    <p xml:id="pb20.p4" xml:lang="sl">Enako trdi Jean-Jacques Rousseau v svojem Eseju o izvoru jezikov, kjer temu, da se človek od živali razlikuje po govoru, še doda:</p>
    <p xml:id="pb20.p5" xml:lang="sl">»/…/ narodi se med seboj razlikujejo po govorici. Od kod je človek, spoznamo šele, ko spregovori.« (Rousseau, 1999, 9)</p>
    <p xml:id="pb20.p6" xml:lang="sl">Z vprašanjem, kako jezik definira kulturo, se ukvarja tudi najbolj splošna veda o človeku, antropologija. Povezava med kulturo in jezikom mogoče ni takoj očitna, ampak dejstvo je, da ko se učimo maternega jezika, se tudi nezavedno učimo svoje kulture. Jezik posamezniku in posameznici omogoča, da dojemata in opišeta realnost. Razlike v percepciji so razlike v kulturi. Lahko bi rekli, da sta jezik in kultura drug drugemu ogledalo oziroma vsak odseva in je odsev drugega.</p>
  </page>
  <page xml:id="pb21" n="21" pdf_url="http://nl.ijs.si/project/kas/pdf/000/kas-844000.pdf#page=21">
    <p xml:id="pb21.p1" xml:lang="sl">Začnimo z nekaj najbolj splošnimi dejstvi o kulturi. Recimo, da je kultura svet pomenov oziroma izmislekov. Kultura se potemtakem navezuje na nivo pomenov, pri tem pa odgovarja na vprašanje, kaj neka stvar pomeni. Če se s tem strinjamo, potem drži, da kultura določa, kaj v svetu obstaja, pa tudi kako to obstaja, a s tem se ne bi vsakdo strinjal. Nekdo bi lahko rekel, da gre v bistvu za razliko med tistim, kar nam je zadano, in tistim, kar je konstrukcija. O tem je pisal Boghossian v Fear of Knowledge. Pravi, da je lahko nekaj socialno skonstruirano. To, da je nekaj skonstruirano, pomeni, da nekaj ni bilo preprosto najdeno ali odkrito, temveč je bilo zgrajeno z intencionalno aktivnostjo določene osebe v določenem času. In če rečemo, da je bilo nekaj socialno skonstruirano, pomeni, da je to nekaj bilo zgrajeno s strani družbe ali organizirane skupine ljudi po splošni poti, s splošnimi vrednotami, potrebami in zanimanji. Boghossian navaja primer denarja, kjer drži, da če se ne bi odločili, da bomo denar skonstruirali, le-ta ne bi obstajal.</p>
    <p xml:id="pb21.p2" xml:lang="sl">(Boghossian, 2006, 16; 19)</p>
    <p xml:id="pb21.p3" xml:lang="sl">Če se vrnemo h kulturno obstoječemu svetu, svetu izmislekov, moramo razložiti tezo, da obstajajo v takšnem svetu stvari, ki jih kultura priznava in da stvari, ki nimajo pomena za nas, za nas tudi ne obstajajo. Kako je to mogoče, lahko razložimo na več načinov. Eden od teh je, da se vprašamo, kateri izmisleki pa v določeni kulturi obstajajo. Odgovor je naslednji: pogoj, da neki izmislek sploh obstaja, je ime. Iz tega sledi, da je objektivna evidenca o vseh elementih v kulturi jezik. Podobnega mnenja je tudi Potrč, ko trdi: »Tudi jezik sam je pomemben za nastanek različnih oblik kulture in v bistvu je v jeziku skrita ontologija našega sveta.« (Potrč, 1988, 250)</p>
    <p xml:id="pb21.p4" xml:lang="sl">Edward Sapir je znan predstavnik ameriške različice strukturalistične jezikoslovne paradigme, ki dokazuje, da je jezik kraljevski vhod v kulturo. Sapir pravi, da univerzalnost in raznolikost govora vodita do pomembnega sklepanja. Prisiljeni smo verjeti, da je jezik neskončno stara dediščina človeške rase. Vprašanje je, ali se lahko kateri koli drugi element človekovega kulturnega kapitala, bodisi je to prižiganje ognja ali klesanje kamna, ponaša z večjo starostjo kot jezik. Nagiba se celo k prepričanju, da se je jezik pojavil celo pred najskromnejšimi oblikami materialne kulture in da se le-te niso mogle razviti, vse dokler se jezik sam kot pomenonosno izrazno orodje ni izoblikoval.</p>
  </page>
  <page xml:id="pb22" n="22" pdf_url="http://nl.ijs.si/project/kas/pdf/000/kas-844000.pdf#page=22">
    <p xml:id="pb22.p1" xml:lang="sl">(Sapir, 2003, 26)</p>
    <p xml:id="pb22.p2" xml:lang="sl">Ne želimo izpustiti napotka, kako se naj lotimo proučevanja jezika. Potrč navede navodilo, da moramo jezik dojeti kot strukturo, kot nekaj, kar obstaja zdaj, v tem trenutku. V tem smislu moramo proučiti tudi povezanost elementov te strukture, njihovo sočasno, sinhrono povezavo. Če proučujemo prejšnje oblike jezika, jih moramo spet zajeti na sinhroni način. Kljub temu je proučevanje jezika tudi zdaj zaupano predvsem kulturi.</p>
    <p xml:id="pb22.p3" xml:lang="sl">Sklepali so namreč, da moramo takrat, ko proučujemo jezik, najprej poznati položaj v kulturi. V tem smislu se tudi nadaljuje tradicija obravnavanja jezika kot nečesa, kar je ločeno od drugih dejstev, ki jih najdemo v naravi. (Potrč, 1988, 181) 5.2 Sapir-Whorfova hipoteza in njeno zanikanje</p>
    <p xml:id="pb22.p4" xml:lang="sl">Sapir meni, da je samoumevno, da je sama jezikovna vsebina kar najtesneje povezana s kulturo. Navede primer, da družba, ki o teozofiji ne ve nič, ne potrebuje imena zanjo.</p>
    <p xml:id="pb22.p5" xml:lang="sl">Prav tako so bili domorodci, ki še nikdar niso videli konja ali slišali zanj, prisiljeni besedo za to žival iznajti ali si jo izposoditi, ko so žival spoznali. V tem smislu besedišče nekega jezika bolj ali manj zvesto odraža kulturo. (Sapir, 2003, 201) Babič na kratko razloži, kako besedišče odraža kulturo. Pravi namreč, da besedišče posameznega jezika odraža to, kar nebesedna kultura prejme, in sicer tiste vidike, ki so pomembni za člane družbe, zato lahko govorimo o tako imenovanem jezikovnem modeliranju stvarnosti. (Babič, 2011, 173)</p>
    <p xml:id="pb22.p6" xml:lang="sl">Imeni Sapir in Whorf se skupaj omenjata najpogosteje v zvezi s hipotezo jezikovne relativnosti, ki se v literaturi imenuje tudi Sapir-Whorfova hipoteza. Na kratko gre v tej hipotezi za specifičnost strukture posameznih jezikov, ki imajo vpliv na pogled na svet ljudi, kateri jezik uporabljajo za govor, in vpliv na njihovo obnašanje v odnosu do stvarnosti, ki jih obkroža. Potemtakem ljudje do neke mere živijo v različnih pojmovnih svetovih. Razlike, do katerih prihaja v sferi čutnega dojemanja predmetnega sveta, so ubesedene slovnične strukture njihovih maternih jezikov, ki se navezujejo na razčlenitev in razporeditev izkustvenega sveta. V krogih jezikoslovcev, antropologov, filozofov, socialnih psihologov in drugih strokovnjakov je bilo ogromno zanimanja za to hipotezo.</p>
  </page>
  <page xml:id="pb23" n="23" pdf_url="http://nl.ijs.si/project/kas/pdf/000/kas-844000.pdf#page=23">
    <p xml:id="pb23.p1" xml:lang="sl">Obstaja mnogo poskusov, da bi se hipoteza empirično dokazala ali ovrgla. (Whorf, 1979, 9)</p>
    <p xml:id="pb23.p2" xml:lang="sl">Dubravko Škiljan v svojem delu Govor realnosti i realnost jezika razlaga Sapir- Whorfovo hipotezo tako:</p>
    <p xml:id="pb23.p3" xml:lang="sl">»Lahko se šteje, da je svet sam po sebi več ali manj kaotična tvorba in da v tem kaosu, ki je popolnoma neprilagojen človekovim sposobnostim razumevanja, človeška bitja najdejo svoje mesto ravno s pomočjo jezika, tako da njegove strukture predstavljajo svet okrog sebe in upoštevajo ta svet izključno s prizmo jezika, s katerim govorijo.« (Škiljan, 1978, 97)</p>
    <p xml:id="pb23.p4" xml:lang="sl">Podobno lahko to razlagamo, da je svet predhodno strukturiran in da se v jeziku samo preslikavajo te strukture. Tako jezik postane slika sveta. (prav tam) Te misli je izrazil Wittgenstein v enem od svojih obdobij: »Stavek je slika stvarnosti.« (Wittgenstein, 1976, 4.01)</p>
    <p xml:id="pb23.p5" xml:lang="sl">V teh skrajnostih išče odgovore večina jezikoslovcev, ki predvidevajo, da so svet in jeziki vsaj delno strukturirani in da njihove strukture medsebojno vplivajo ena na drugo.</p>
    <p xml:id="pb23.p6" xml:lang="sl">(Škiljan, 1978, 97)</p>
    <p xml:id="pb23.p7" xml:lang="sl">Bolj podrobno Sapir-Whorfova teorija pravi, da so kulturni elementi razvidni iz slovarja in slovnice jezika. Če ima jezik bogat besedni zaklad za določene stvari, se te stvari v tem jeziku dajo popolnoma preprosto opisati in če je v nekem jeziku preprosto izraziti določene stvari in ideje, veljajo te stvari v tej kulturi za pomembne. Podoben temu je odnos med slovnico jezika in kulturo. Slovnica omogoča izraznost idej, kot sta čas in razpoloženje. Če slovnica govorcu ne omogoča, da opiše določena razmerja in odnose, je to znamenje, da jih ne razume ali jih ne šteje za pomembne. (Jandt, 2001, 135) Iz povedanega lahko sklepamo, da mora imeti človek vsaj neko predstavo oziroma vizijo o neki stvari, da ta stvar zanj obstaja. Če neke stvari ni spoznal ali o njej slišal, zanj ne obstaja. Takoj za tem, ko neka stvar začne obstajati za nekega posameznika ali posameznico, bo ta stvar dobila svoje ime, ki ji ga bo dodelil človek oziroma družba.</p>
  </page>
  <page xml:id="pb24" n="24" pdf_url="http://nl.ijs.si/project/kas/pdf/000/kas-844000.pdf#page=24">
    <p xml:id="pb24.p1" xml:lang="sl">Tako bo takšna stvar obstajala znotraj nekega obstoječega sveta. Torej je človeški duh tisti, ki je ustvaril jezik, z jezikom pa dodelil pomen tudi raznim stvarem.</p>
    <p xml:id="pb24.p2" xml:lang="sl">S to razlago se ne bi strinjal G. H. Mead, ki razlaga, da ni nujno, da so simboli zgolj besedni. Mead navede primer kretnje kot simbola. Trdi, da se na človeški evolucijski stopnji razvoj pomena pojavlja kot simbolizacija, njeno pomensko polje pa obstaja v trojnem odnosu kretnje do prvega organizma, kretnje do drugega organizma in kretnje do poznejših faz socialnega dejanja. To pomeni, da o simbolu, ki ima pomen, lahko govorimo šele takrat, ko kretnja pomeni idejo, ki je izza nje, in vzbudi v posamezniku, ki mu je namenjena, isto idejo. (Mead, 1997, 61)</p>
    <p xml:id="pb24.p3" xml:lang="sl">Še enkrat naj poudarimo, da simboli niso nujno besedni. Namenoma razlaga primer z nebesedno komunikacijo, da bi razbil mit o tem, da predstavljajo jezik in simboli nekakšno popolnoma neodvisno resničnost, ki je lahko popolnoma relativna glede na biološke in druge nesimbolne determinante človekove eksistence. Takšen položaj zagovarja namreč argument jezikoslovne relativnosti, ki je znan kot Sapir-Whorfova hipoteza. Torej Mead simbole razlaga čisto preprosto kot kretnje s pomenom.</p>
    <p xml:id="pb24.p4" xml:lang="sl">Da bi kretnja dobila pomen in postala simbol, pa je poleg obstoja t. i. notranje poti, ki pomeni sposobnost za reagiranje na svoje naravnanosti za dejanja, potrebna tudi teorija uma oziroma zavedanje obstoja uma pri drugem. Potrč to razloži tako: »Branje in pisanje pri celotni zadevi pravzaprav ni najbolj pomembno. Najbolj pomembno je, da organizem ali naprava s tem, ko obvlada jezik, kaže, da ga obvlada racionalno.« (Potrč, 1988, 203)</p>
    <p xml:id="pb24.p5" xml:lang="sl">To skratka pomeni, da na naše vprašanje: "Kakšno je vreme danes?", ne bo nekdo odgovoril z: "Jabolka so rdeče barve." Samo obvladovanje jezika kot tako ni tako pomembno. Ni pomembno zgolj obvladovanje sintaktičnih struktur kot takih, ampak je pomembno, da organizem obvlada te strukture in to tako, da jih je zmožen racionalno uporabljati. (prav tam)</p>
  </page>
  <page xml:id="pb25" n="25" pdf_url="http://nl.ijs.si/project/kas/pdf/000/kas-844000.pdf#page=25">
    <p xml:id="pb25.p1" xml:lang="sl">5.3 Distanca med simbolnim in realnim in razumevanje socialne resničnosti Morda bi tukaj lahko govorili o distanci med simbolnim in realnim, ki jo razlagata Berger in Luckmann. Pravita namreč, da je realnost družbeno definirana, toda definicije so vedno poosebljene, to pomeni, da realnost definirajo vedno konkretni posamezniki in skupine.</p>
    <p xml:id="pb25.p2" xml:lang="sl">(Berger in Luckmann, 1988, 109) Ta teza ima podporo v razlagi, da imajo izvori simbolnega sveta korenine v človeški konstituciji. Gre za konstitutivno dano odprtost do sveta, ki že vsebuje spor med kaosom in redom, človeku pa da družbeni položaj konstruktorja sveta. Kot pravita, človeška eksistenca je ab initio nenehna eksternalizacija.</p>
    <p xml:id="pb25.p3" xml:lang="sl">Ko se človek eksternalizira, gradi svet, v katerega se eksternalizira, hkrati pa v realnost projicira lastne pomene. (Berger in Luckmann, 1988, 98−99)</p>
    <p xml:id="pb25.p4" xml:lang="sl">G. H. Mead v svojem delu Um, sebstvo, družba piše, da simbolizacija konstruira objekte, ki jih prej ni bilo, objekte, ki obstajajo zgolj v kontekstu socialnih odnosov, v katerih poteka simbolizacija. Jezik ne simbolizira preprosto situacije ali objekta, kajti jezik je del mehanizma, ki to situacijo ali objekt ustvari. (Mead, 1997, 62) Razloži tudi, da vsebuje jezik množico simbolov, ki ustrezajo določeni vsebini. Ta je v izkustvu različnih posameznikov merljivo enaka. Komunikacija je namreč mogoča, če takšen simbol vsem vpletenim posameznikom pomeni isto stvar. Če pa se več posameznikov na enak dražljaj odzove drugače, jim dražljaj pomeni različne stvari. (Mead, 1997, 45−46) Tudi slovenski filozof Slavoj Žižek ponazori distanco med realnim in simbolnim. Začne z naslednjimi besedami, ki jih pozneje tudi obrazloži:</p>
    <p xml:id="pb25.p5" xml:lang="sl">»V sami radikalni kontingentnosti načina simbolizacije realnega, v tem, da način, kako je realno simbolizirano, skozi katero "točko prešitja" je strukturirano v simbolni univerzum, nikakor ni vpisan v samo realno, ne sledi po nobeni nujnosti iz samega realnega.« (Žižek, 1987, 174)</p>
    <p xml:id="pb25.p6" xml:lang="sl">Torej razcep ne poteka med besedami in stvarmi, temveč med stvarmi samimi že uporabljenimi, vpetimi v neko simbolno strukturacijo in realnim. Razcep je v tem, da je način, kako je stvar simbolizirana, zunanji glede na to stvar. To nadalje razloži tako, da prav ta občutek, učinek neposredne spontanosti, ko se zdi, da je odpravljen razmik med smislom in bitjo, ko se zdi, da je naš jezik neposredno jezik samega dejanskega življenja, da spregovorijo same razmere. Prav ta učinek je ideološki učinek par excellence. In prav ta učinek zaznamuje trenutke, ko nas neka ideologija zares drži, ko je sploh ne čutimo več kot ideologijo, zoperstavljeno dejanskosti, temveč kot jezik same dejanskosti. In naloga kritike ideologije je ravno ta, da pokaže, kako je učinek "razmere spregovorijo" v resnici rezultat cele mreže simbolnih operacij oziroma kontingentnih simbolnih povezav. (Žižek, 1987, 174−175)</p>
  </page>
  <page xml:id="pb26" n="26" pdf_url="http://nl.ijs.si/project/kas/pdf/000/kas-844000.pdf#page=26">
    <p xml:id="pb26.p1" xml:lang="sl">Iz povedanega lahko izluščimo naslednja dejstva. Človek je tisti, ki gradi svet z lastnimi pomeni. Človek z lastnimi simboli ustvarja realnost, ki jo lahko imenujemo socialna resničnost, kajti človek, ki je socialno bitje, ustvarja realnost, ki jo pozneje živi in prenaša na mlajše generacije. Žižek po našem mnenju želi samo opozoriti, da se večina ljudi več ne zaveda te distance med realnim in simbolnim. Človek več ne zaznava, da je realnost nekaj, kar pravzaprav sam ustvarja s celotno mrežo simbolnih operacij. Takšno dojemanje sveta daje občutek nekakšne spontanosti, daje občutek, kot pravi, da je jezik neposredno jezik samega dejanskega življenja oziroma da spregovorijo razmere same.</p>
  </page>
  <page xml:id="pb27" n="27" pdf_url="http://nl.ijs.si/project/kas/pdf/000/kas-844000.pdf#page=27">
    <p xml:id="pb27.p1" xml:lang="sl">6 MISEL IN JEZIK</p>
    <p xml:id="pb27.p2" xml:lang="sl">»Kulturo je mogoče opredeliti kot tisto, kar družba počne in misli. Jezik je poseben način mišljenja.« (Sapir, 2003, 200)</p>
    <p xml:id="pb27.p3" xml:lang="sl">Zanimiva je povezava misli in jezika. Lahko bi se vprašali, kaj je bilo prej, misel in potem jezik ali nasprotno, kar zveni podobno večnemu vprašanju o kokoši in jajcu. Nadalje se postavi vprašanje, ali je mogoča misel brez govora in ali morda nista misel in govor le dve plati istega psihičnega procesa. Pri vprašanju jezika in misli prihaja do velikih nesoglasij in različnih teorij.</p>
    <p xml:id="pb27.p4" xml:lang="sl">Sapir razlaga razmerje med mislijo in jezikom tako, da lahko misel s stališča jezika opredelimo kot najvišjo latentno in potencialno vsebino govora. Iz tega sledi, da jezik in misel nista povsem identična. V najboljšem primeru je jezik lahko le zunanja plat misli na najvišji ravni simbolnega izraza. Ali povedano drugače, jezik je predrazumska funkcija.</p>
    <p xml:id="pb27.p5" xml:lang="sl">Jezik ni, kot se na splošno misli, dokončna oznaka, nalepljena na izdelano misel. Če nekoga vprašamo, ali lahko misli brez govora, bi najbrž odgovoril, da to ni lahko, je pa mogoče. Avtor nadaljuje, da je najbolj verjetno, da je jezik instrument, ki se izvorno uporablja na nižjih ravneh, kot so konceptualne, in da se misel pojavlja kot izbrušena razlaga njegove vsebine. Ali malo drugače povedano, proizvod se razvija z instrumentom in misli si v njenem nastanku in v vsakodnevni rabi ne moremo več predstavljati brez govora. Torej, občutek številnih ljudi, da lahko mislijo brez jezika, je prej kot ne le utvara. Vendar stališče, ki ga je avtor razvil, nikakor ne izključuje možnosti, da bi bil razvoj govora v veliki meri odvisen od razvoja misli. Domnevamo lahko, da se je jezik pojavil na predrazumski stopnji, kljub temu si pa ne smemo predstavljati, da bi se bil močno razčlenjen sistem govornih simbolov razvil pred nastankom različnih konceptov in mišljenja. Prej si moramo predstavljati, da so se procesi mišljenja pojavili skoraj na začetku jezikovnega izražanja in tako naprej, da je koncept, potem ko je bil definiran, nujno vplival na življenje njemu ustrezajočega jezikovnega simbola in tako spodbujal nadaljnji jezikovni razvoj. Pravi tudi, da šele ko simbol imamo in čutimo, nam je na voljo ključ do razumevanja koncepta. (Sapir, 2003, 20−22)</p>
  </page>
  <page xml:id="pb28" n="28" pdf_url="http://nl.ijs.si/project/kas/pdf/000/kas-844000.pdf#page=28">
    <p xml:id="pb28.p1" xml:lang="sl">Trstenjak v svoji knjigi Skozi prizmo besede trdi, da ni nujno, da človek živi s predmeti tako, kakor mu jih približuje jezik, ampak je predvsem tudi nasprotno in da misel narekuje besedo. Tako pa dobimo vzajemno delovanje, ki je:</p>
    <p xml:id="pb28.p2" xml:lang="sl">»/…/ misli besedujejo, besede mislijo.« (Trstenjak, 1989, 25) Preden se posvetimo citatu, moramo najprej odgovoriti na vprašanje, kaj je jezik misli.</p>
    <p xml:id="pb28.p3" xml:lang="sl">Menimo, da je jezik misli prav takšen jezik, kot ga poznamo na splošno. To lahko potrdimo s tem, da vedno mislimo v jeziku in ni treba misli še posebej prevajati v določen jezik. Tudi naše neslišne misli predstavljajo tihe izjave ali zahteve v naravnem jeziku, vendar gre za tihi govor s samim seboj.</p>
    <p xml:id="pb28.p4" xml:lang="sl">Trstenjak pride do prej navedenega citata, ko razlaga razmerje med mislijo in besedo, kjer pravi podobno kot Sapir, da je vprašanje predvsem to, koliko vpliva jezik na misel in nasprotno, kako vpliva misel na jezikovni izraz. Po vsem, kar ve o razmerju med mislijo in besedo, se mu zdi pravilno in kulturno razvojno ugodno, če misel narekuje besedo, ne pa nasprotno. To razlaga tako: če jezik, beseda, zlasti pa tujka narekujejo in oblikujejo našo misel, obstaja nevarnost, da jo izmaličijo, preusmerijo iz prvotne vzgibne smeri, da nam podzavestno preusmerja našo izrazno misel, da nazadnje ni več naša, da ne povemo tega, kar smo pravzaprav sploh hoteli povedati. Spet pozneje pa ugotavlja, da je v tej zvezi razmerje med mislijo in besedo vzajemno, recipročno in da je miselno dogajanje v človeku dvosmerno. S tem želi povedati, da človek ni miselno ustvarjalen, če ni hkrati jezikovno-besedno ustvarjalen. (Trstenjak, 1989, 18−19)</p>
    <p xml:id="pb28.p5" xml:lang="sl">Matjaž Potrč pa trdi, da misli pripada prednost pred jezikom. To razlaga tako, da je sintaksa odvisna od semantike. Torej je pred jezikom misel, pred mislijo pa je predmet.</p>
    <p xml:id="pb28.p6" xml:lang="sl">Takšen nazor je v sporu s tradicijo, ki trdi, da je bila prva beseda. Sklepanje je naslednje: misel je odvisna od predmeta in jezik je odvisen od misli, zato je jezik odvisen od predmetov. Takšno sklepanje poteka po načelu prehodnosti. (Potrč, 1988, 253) Potrč se vrti med tremi pojmi, ki so misel, jezik in predmet. Ker pa nas trenutno zanima, v kakšni povezavi sta misel in jezik, si poglejmo, kako Potrč razlaga to razmerje. Iz prejšnjega argumenta lahko razberemo, da Potrč sklepa, da je jezik tisti, ki je odvisen od misli. To tudi bolj natančno razloži, ko trdi:</p>
  </page>
  <page xml:id="pb29" n="29" pdf_url="http://nl.ijs.si/project/kas/pdf/000/kas-844000.pdf#page=29">
    <p xml:id="pb29.p1" xml:lang="sl">»Druga trditev pravi, da je jezik odvisen od misli.« To pa je razvidno iz dejstva: »/…/ da ne bi obstajala nikakršna oblika obdelave podatkov, ki je značilna za jezik, pa tudi sicer ne nobena oblika sintaktičnega procesiranja, če ne bi organizem najprej imel na voljo podatkov, ki jih ta dejavnost obdeluje.« (Potrč, 1988, 254) Spet drugi avtor, ki se je veliko ukvarjal s podobnimi vprašanji, je eden od najpomembnejših filozofov dvajsetega stoletja, Ludwig Wittgenstein, ki je napisal za nas zelo pomembni deli Logično filozofski traktat in Filozofske razprave. Zanimivo je predvsem to, da se filozofija, ki jo ima avtor v prvem delu, nekoliko razlikuje od filozofije v drugem delu. Več o tem bomo govorili v poglavju, ki sledi. Zdaj pa poglejmo, kaj pravi avtor na temo jezika in misli.</p>
    <p xml:id="pb29.p2" xml:lang="sl">V Logično filozofskem traktatu piše o razmerju med mislijo, jezikom in svetom. Zanj misel pomeni logično sliko dejstev, drugače rečeno, misel dobimo, ko si zamišljamo neko stanje stvari in ta celotnost resničnih misli je slika sveta. Torej to, kar si je mogoče misliti, to je potem tudi možno. Nadalje govori, da je misel v stavku izražena čutno zaznavno. To pomeni, da je misel možno izraziti s pisnimi ali glasovnimi znaki ali na kratko, z jezikom.</p>
    <p xml:id="pb29.p3" xml:lang="sl">(Wittgenstein, 1976, 3; 3.01; 3.02; 3.1) Potemtakem gre za zvezo od predmeta k misli in šele nato k besedi in jeziku.</p>
    <p xml:id="pb29.p4" xml:lang="sl">Ule piše o Wittgensteinovi filozofiji v svojem delu Filozofija Ludwiga Wittgensteina, kjer se dotakne vprašanja o misli in govoru. To, da se mora otrok naučiti govoriti, ne pa misliti, ali drugače povedano, otrok lahko misli tudi brez jezika, Wittgenstein zavrača, kajti tedaj, ko mislimo, si delamo določene slike in te so v nekem smislu prav tako hotene kot besede. Po drugi strani pa ne zavrača dejstva, da je nekoč moral biti nekdo, ki je prvič v pogovoru izrazil določeno misel. Naj bo tako ali drugače, za Wittgensteina je to nepomembno. Je pa mnenja, da se vsak otrok uči jezika le tako, da se nauči v njem misliti. Wittgenstein ne zavrača dejstva, da je v običajnem mišljenju de facto le manjši del simbolov izrecno jezikovnih, ampak to ne pomeni, da je kdaj mogoče mišljenje brez jezikovnih simbolov. Za Wittgensteina mišljenje ni psihološki proces, temveč preprosto kar smiselno uporabljen jezik. Takšno je bilo njegovo mnenje v Filozofskih beležkah in Filozofski gramatiki. (Ule, 1990, 97)</p>
  </page>
  <page xml:id="pb30" n="30" pdf_url="http://nl.ijs.si/project/kas/pdf/000/kas-844000.pdf#page=30"/>
  <page xml:id="pb31" n="31" pdf_url="http://nl.ijs.si/project/kas/pdf/000/kas-844000.pdf#page=31">
    <p xml:id="pb31.p1" xml:lang="sl">7 MEJE MOJEGA JEZIKA POMENIJO MEJE MOJEGA SVETA.«</p>
    <p xml:id="pb31.p2" xml:lang="sl">(Wittgenstein, 1976, 5.6)</p>
    <p xml:id="pb31.p3" xml:lang="sl">Prišli smo do enega od ključnih vprašanj, ki ga lahko označimo z Wittgensteinovim citatom: »Meje mojega jezika pomenijo meje mojega sveta.« Ta citat lahko razumemo kot razlago, da kakršen je jezik, ki ga sprejme določen individuum, takšen je njegov zaznavni aparat.</p>
    <p xml:id="pb31.p4" xml:lang="sl">Učenje jezika pri slehernem posamezniku vnaprej določa neki specifični način gledanja na stanje stvari. Za Wittgensteina jezik vedno predstavlja neki vseobsegajoči medij, ki opisuje in slika svet. Gre za mišljenje, po katerem se jezikovni okvirji nikoli ne morejo zapustiti. (Kovačič, 1999, 24)</p>
    <p xml:id="pb31.p5" xml:lang="sl">Iz povedanega lahko razberemo naslednje dejstvo, katerega zagovornik je Wittgenstein, da jezik zrcali svet oziroma stvarnost. Govori o mejah človekovega spoznanja, ki so določene z njegovim jezikom ali kot pravi sam:</p>
    <p xml:id="pb31.p6" xml:lang="sl">»Da je svet moj svet, se kaže v tem, da pomenijo meje jezika (tistega jezika, ki ga razumem samo jaz) meje mojega sveta.« (Wittgenstein, 1976, 5.62) Ali na kratko: »Meje mojega jezika pomenijo meje mojega sveta.« (Wittgenstein, 1976, 5.6) Dejstvo je, da jezik in misel, ki sta tipično človeška, ohranjata razmerje s svetom predmetov. Jezik in misel sta pod tem zornim kotom posebna načina odziva na predmetni svet v človekovem okolju. Potrč še opozarja, da je takšen način odziva nujen, če naj ljudje preživimo kot vrsta in kot posamezniki. (Potrč, 1988, 38)</p>
    <p xml:id="pb31.p7" xml:lang="sl">Postavi se vprašanje, ali drži, da je jezik tisti glavni faktor, ki določa realnost, stvarnost, kakršno jo doživljamo, spoznavamo. Torej vprašanje se glasi, ali je tisto, kar je doživljano, spoznano za nas. Odgovor bi lahko bil pritrdilen. Drži, da to kar doživljamo, tudi spoznamo. Podobno piše Kovačič:</p>
    <p xml:id="pb31.p8" xml:lang="sl">»Naj začnemo pri tem, da je jezik od vsega začetka naučena stvar. V kolikor je jezik sam predmet učenja, se postavlja vprašanje, ali se ga lahko učimo drugače kot ravno preko tega jezika, ki se ga učimo. Ta izhodiščna zagata je za jezikovno dojemanje bistvena. Z njo percepcija sveta za človeka dobi poseben značaj. Tako je celotno dojemanje sveta v svojem jedru jezikovno, četudi se primarno pripisuje čutilom. Čutila so sicer perceptivno neodvisna od jezikovnih pojmov, vendar so podatki, ki jih dobimo preko njih, označeni jezikovno /…/. Vsak podatek, ki je zaznan preko čutil, potrebuje neko označbo, na katero lahko referira. Referenca je potrebna zavoljo sistematike evidence. Vsak podatek se nam vtisne v spomin in vedno, kadar ga potrebujemo, ga lahko znova povlečemo iz tega skladišča.« (Kovačič, 1999, 24)</p>
  </page>
  <page xml:id="pb32" n="32" pdf_url="http://nl.ijs.si/project/kas/pdf/000/kas-844000.pdf#page=32">
    <p xml:id="pb32.p1" xml:lang="sl">Drugo vprašanje, ki iz tega sledi, je, ali obstajajo v svetu samo tiste stvari, o katerih lahko govorimo, za katere obstaja beseda ali ime.</p>
    <p xml:id="pb32.p2" xml:lang="sl">Še preden odgovorimo na prej zastavljeno vprašanje, je nujno, da razložimo, kaj pomeni pojem bivajoče, saj brez razumevanja tega ne moremo razumeti pojma realnost oziroma težko odgovorimo na vprašanje, kaj je pravzaprav tisto, kar dejansko biva. Za razlago pojma bivajoče smo se obrnili na Parmenida.</p>
    <p xml:id="pb32.p3" xml:lang="sl">7.1 Pojem bivajoče pri Parmenidu</p>
    <p xml:id="pb32.p4" xml:lang="sl">V vsakem zgodovinskem obdobju so si filozofi znova in znova postavljali večno skrivnostno vprašanje: kaj je dejansko bivajoče. Pri tem smo soočeni z metafizičnim vprašanjem eksistence oziroma tega, kar dejansko biva. Platon je bil tisti, ki je vztrajno iskal odgovore na ontološka vprašanja in je zgodovino filozofije zaznamoval z nenavadnimi in silovitimi tezami o realnosti sveta.</p>
    <p xml:id="pb32.p5" xml:lang="sl">Parmenid v didaktični pesnitvi o naravi razvije domnevo, da resnice ne posredujejo čutne zaznave, temveč da je mogoče do nje priti le po poti strogo pojmovnega mišljenja, misli pa človek le v obliki sodb, s pomočjo glagola biti, ki veže subjekt in predikat. To spoznanje privede do pojma bivanja na sebi, kjer mora biti predmet mišljenja nekaj, kar resnično biva. Nebivajoče se sploh ne da misliti, zato iz tega sledi, da samo bivajoče res je, nebivajočega pa ni. Poudarja, da sta bivanje in mišljenje neločljiva soodnosnika, da je bivati in misliti eno. (Parmenid, 1995, 32) Veliko načelo, da bivajoče je in ne more ne biti, Parmenid izpelje iz treh fragmentov:</p>
  </page>
  <page xml:id="pb33" n="33" pdf_url="http://nl.ijs.si/project/kas/pdf/000/kas-844000.pdf#page=33">
    <p xml:id="pb33.p1" xml:lang="sl">»Prva je (pot), da (le Ono) JE, da ne more ne biti; / to je steza prepričanja, saj sledi Resnici.« (fr. 28, B2)</p>
    <p xml:id="pb33.p2" xml:lang="sl">»Govoriti je treba to in uvidevati to, da (le) Bivajoče (v resnici) biva. To je mogoče, da bi (ono) ne bivalo, pa ni mogoče.« (fr. 28, B6) »Ostaja samo še pogum za pot / da (le Ono) JE.« (fr. 28, B8) Zatrjevanje bivajočega in zanikanje nebivajočega Parmenid upravičuje v fragmentu šest na edini možen način: bivajoče je edina misljiva in izrazljiva stvar. Katero koli mišljenje je, da bi bilo to, kar je, mišljenje bivajočega. Tako moramo reči, da mišljenje in bivajoče sovpadata v tem smislu, da ni misli, ki ne bi izražala biti. Nasprotno temu pa je, da je nebivajoče nemisljivo, neizrazljivo, neizrekljivo in popolnoma nemogoče. (Reale, 2002, 101−102)</p>
    <p xml:id="pb33.p3" xml:lang="sl">Parmenid prej navedeno potrdi v fragmentu tri, kjer je osnovna ideja ta, da je misliti in biti isto. Torej to, kar mislimo, je oziroma nujno obstaja. Vprašamo se lahko, ali mislimo, kar obstaja, ali obstaja zato, ker mislimo? Bolj se nagibamo k temu, da mislimo, kar obstaja, ker je najprej predmet šele nato misel in na koncu beseda. »Isto je uvidevanje in (edino resnično) Bivanje.« (fr. 28, B3)</p>
    <p xml:id="pb33.p4" xml:lang="sl">Parmenid nas vsekakor spodbudi k temu, da skušamo razumeti pojem bivajočega. Če povzamemo nekaj definicij drugih avtorjev, naj izpostavimo naslednje tri. Nestle je, na primer, trdil, da pri Parmenidu ostaja nejasno, kako svoje bivajoče loči od vidnega sveta.</p>
    <p xml:id="pb33.p5" xml:lang="sl">Spet Verdenius je bivajoče tolmačil kot vse, kar obstaja, celoto stvari. To, kar pa trdi Owen, je za nas izrednega pomena. Trdi namreč, da je to, kar proglašamo za bivajoče, preprosto tisto, o čemer lahko govorimo ali mislimo. (Parmenid, 1995, 34) 7.2 Wittgensteinova filozofija jezika v delih Logično filozofski traktat in Filozofske raziskave</p>
  </page>
  <page xml:id="pb34" n="34" pdf_url="http://nl.ijs.si/project/kas/pdf/000/kas-844000.pdf#page=34">
    <p xml:id="pb34.p1" xml:lang="sl">Zdaj, ko smo razložili pojem bivajoče, je naš cilj, da odgovorimo na vprašanje, ali resnično biva samo to, o čemer lahko govorimo ali mislimo. Najprej naj razložimo, kako Wittgenstein z jezikom razlaga stvarnost, ki jo deli na notranjo in zunanjo.</p>
    <p xml:id="pb34.p2" xml:lang="sl">Frane Jerman v Beležkah ob Wittgensteinovem Traktatu zapiše, da lahko jezik s svojo pomensko platjo pokaže zgolj na zunanjo strukturo sveta. Torej, v stavkih lahko izrekamo samo zunanjo strukturo stvarnosti, notranjo pa lahko stavki samo kažejo. To, kar se kaže, in to, kar je mogoče izreči, se pri Wittgensteinu popolnoma izključuje. Če to drži, potem velja, da tega, kar je mogoče pokazati, ni mogoče reči. Tukaj se vidi razlika med notranjo in zunanjo strukturo stvarnosti. Zanimivo je, da iz povedanega sledi nesmisel filozofije.</p>
    <p xml:id="pb34.p3" xml:lang="sl">Ontološki in filozofski stavki govorijo namreč o notranji strukturi sveta, ki, kot smo prej dokazali, ni izrekljiva in se samo kaže. Vse to pomeni, da z jezikom ni mogoče govoriti o jeziku. Potemtakem je filozofija poskus, ki je a priori obsojen na neuspeh. (Wittgenstein, 1976, 183−184) Z naslednjo mislijo, ki prej napisano potrjuje, Wittgenstein zaključi svoje delo Logično filozofski traktat:</p>
    <p xml:id="pb34.p4" xml:lang="sl">»O čemer ne moremo govoriti, o tem moramo molčati.« (Wittgenstein, 1976, 7) S tem stavkom želi Wittgenstein dati nasvet za filozofsko dejanje. Sprva ga je sam razumel kot odpoved filozofiji. Menil je, da se o njej ne da povedati nič več, kot je bilo povedanega v Traktatu, pa še to se mu je zdelo konec koncev nesmisel. Po objavi Traktata se je umaknil v izolacijo in se vsaj na videz ni več ukvarjal s filozofijo. (Ule, 1990, 15)</p>
    <p xml:id="pb34.p5" xml:lang="sl">Pozneje pod vplivom drugih ljudi in šol navede dokončno podobo nove filozofske metode oziroma nove oblike analize jezika. Med drugimi napiše eno od svojih najbolj znamenitih del Filozofske raziskave. (Ule, 1990, 71)</p>
  </page>
  <page xml:id="pb35" n="35" pdf_url="http://nl.ijs.si/project/kas/pdf/000/kas-844000.pdf#page=35">
    <p xml:id="pb35.p1" xml:lang="sl">Wittgenstein v Traktatu govori o teoriji jezika, kateri slika svet in riše njegove meje.</p>
    <p xml:id="pb35.p2" xml:lang="sl">Nasprotno tej teoriji razvije novo v Filozofskih raziskavah, kjer vpelje pojem jezikovne igre.</p>
    <p xml:id="pb35.p3" xml:lang="sl">Pojem jezikovne igre uporabi tudi v zgodnejših delih, kjer jih opredeli kot oblike jezika, s katerimi otroci začno uporabljati besede. Proučevanje jezikovnih iger je proučevanje primitivnih oblik jezika ali primitivnih jezikov. Naš jezik je sistem ali skupek vseh številnih jezikoslovnih iger in ni nikakršna slika sveta. Opozori tudi, da obstaja mnogo vrst stavkov, zato vsaka jezikovna igra ni nič istega oziroma ni nekaj čvrstega. To pomeni, da je jezik nekaj živega, nekaj, kar se neprestano obnavlja in regenerira. Torej, jeziku se potemtakem lahko vedno nekaj dodaja ali spreminja, zato jezik nima ostro začrtanih mej. (Wittgenstein, 1980, 16−18)</p>
    <p xml:id="pb35.p4" xml:lang="sl">V Filozofskih raziskavah piše o jeziku kot o eni obliki življenja, namreč pravi, da je jezik del ene življenjske forme. Obstaja tudi mišljenje, da učenje jezika temelji na tem, da se predmetom dajejo imena. Ali povedano malo drugače, ljudje dajemo imena predmetom in potem o njih lahko govorimo. Pravi celo, da je naš govor odvisen od predmetov.</p>
    <p xml:id="pb35.p5" xml:lang="sl">Poimenovanje nečesa se pojavlja kot neko čudno združevanje besede s predmetom.</p>
    <p xml:id="pb35.p6" xml:lang="sl">Imenovanje navsezadnje predstavlja značilen akt zavesti, je kot neko krščenje predmeta.</p>
    <p xml:id="pb35.p7" xml:lang="sl">(Wittgenstein, 1980, 19; 38)</p>
    <p xml:id="pb35.p8" xml:lang="sl">A naj opozorimo, da gre tukaj zgolj za poimenovanje nečesa, kar že je. To potrdi tudi naslednja teza, ki jo zagovarja Potrč, ko pravi: »Jezik in misel sta odvisna od predmetov.« (Potrč, 1988, 5)</p>
    <p xml:id="pb35.p9" xml:lang="sl">Potrč je malenkost drugačnega mnenja kot Wittgenstein. Razlika je v tem, da Potrč trdi, da je obstoj predmeta tisti prvi pogoj, da nastaneta misel in jezik. Iz besed Wittgensteina pa lahko razberemo, da je jezik tisti faktor v našem življenju, s katerim poklonimo obstoj nekemu predmetu, in sicer z aktom imenovanja. Wittgenstein navede primer, kjer želi prikazati, da ime mora označevati nekaj preprostega:</p>
    <p xml:id="pb35.p10" xml:lang="sl">»Beseda "Notung" je osebno ime v običajnem smislu. Ta meč je zgrajen iz delov, sestavljenih na neki določen način. Če se deli sestavijo drugače, potem ta meč ne obstaja.</p>
  </page>
  <page xml:id="pb36" n="36" pdf_url="http://nl.ijs.si/project/kas/pdf/000/kas-844000.pdf#page=36">
    <p xml:id="pb36.p1" xml:lang="sl">Jasno je, da je stavek "meč ima ostro rezilo" smiseln tudi, ko je meč cel in ko je meč že zlomljen. Ampak, ko je "Notung" ime enega predmeta, potem tega predmeta več ni, če je "Notung" zlomljen; in če temu imenu ne bi odgovarjal noben predmet, to ime ne bi imelo pomena. Takrat bi med drugim v stavku "Notung ima ostro rezilo" bila ena beseda brez pomena in posledično bi zato ta stavek postal nesmiseln. To pomeni, da beseda "Notung" v analizi smisla mora izginiti, a na njeno mesto pridejo imena za nekaj preprostega. Bilo bi prav, da takšne stvari imenujemo s pravimi imeni.« (Wittgenstein, 1980, 39) Govorimo o tem, da beseda nima pomena, kadar ji nič ne odgovarja. Če nekaj imenujemo, potem je tisto izrečeno. Torej ne gre za razliko med tistim, kar se kaže, in tistim, kar je izrečeno, ampak za tisto, kar je imenovano in mu nekaj ustreza, in tisto, kar je imenovano in mu nekaj ne ustreza (več). Gre namreč za razliko med pomenom imena in nosilcem imena.</p>
    <p xml:id="pb36.p2" xml:lang="sl">Wittgenstein navede primer. Ko umre gospod N. N., se reče, da je umrl nosilec imena in ne da je umrl pomen imena. To bi bilo tudi nesmiselno reči, saj ko bi ime izgubilo pomen, se ne bi moglo s smislom reči, da je gospod N. N. umrl. (Wittgenstein, 1980, 40) O imenovanju predmetov podobno govori Wittgenstein tudi v Traktatu, katerega napiše predvsem zato, da bi začrtal mejo izrazu misli, kjer meni, da je mogoče začrtati mejo samo v jeziku in kar je onkraj te meje, je kratko malo nesmisel. Ime v Traktatu definira kot predmet. Pravi, da so imena v stavku uporabljeni preprosti znaki. Sama konfiguracija teh preprostih stavkov v stavčnem členu ustreza konfiguraciji predmetov v položaju stvari. (Wittgenstein, 1976, 3.202; 3.21)</p>
    <p xml:id="pb36.p3" xml:lang="sl">Zdaj je treba opredeliti še razliko med stanji stvari oziroma dejstvi in predmeti. To razliko opredeli Wittgenstein na začetku Traktata, ko pravi: »Svet je celotnost dejstev, ne stvari.« (Wittgenstein, 1976, 1.1) »Zakaj, celotnost dejstev določa to, kar se primeri, pa tudi to, kar se ne primeri.« (Wittgenstein, 1976, 1.12)</p>
    <p xml:id="pb36.p4" xml:lang="sl">»Dejstva v logičnem prostoru so svet.« (Wittgenstein, 1976, 1.13) Iz navedenega lahko razberemo eno od najpomembnejših kategorij v Traktatu, to so dejstva oziroma to, kar se primeri oziroma za to, kar gre. Prav tako je pomemben pojem sveta, ki pa se ne uvršča med stvari, ampak med dejstva. Dejstva spadajo v kategorijo stanj stvari. Dejstva so tista stanja stvari, ki se primerijo. Imamo pa še možna stanja stvari in (vsaj nekateri to sprejemajo) nemožna. Stanja stvari za razliko od dejstev, ki kažejo, kaj se primeri, kažejo na možnost dejstev. Wittgenstein trdi: »To, kar se primeri, dejstvo, je obstoj stanj stvari.« (Wittgenstein, 1976, 2) »Stanje stvari je zveza predmetov (reči, stvari).« (Wittgenstein, 1976, 20.1) Če nadaljujemo s Traktatom, lahko najdemo povezavo z Raziskavami tudi, ko trdi: »Stavek je slika stvarnosti: zakaj, položaj stvari, ki ga prikazuje, poznam, če razumem stavek. In stavek razumem, ne da bi bil razložen njegov smisel.« (Wittgenstein, 1976, 4.021)</p>
  </page>
  <page xml:id="pb37" n="37" pdf_url="http://nl.ijs.si/project/kas/pdf/000/kas-844000.pdf#page=37">
    <p xml:id="pb37.p1" xml:lang="sl">Bistvo je, da položaj stvari, ki ga stavek prikazuje, poznamo, če stavek razumemo. Samo stavek, ki je resničen, kaže, kako nekaj je, in govori, da je tako. Razumeti stavek pomeni vedeti, kaj se primeri, če je resničen. Stavek razumemo samo, če razumemo vse njegove sestavne dele. (Wittgenstein, 1976, 4.024) Podobno govori v primeru, ki smo ga citirali iz Raziskav. Tam govori, da je stavek lahko popolnoma nesmiseln, če vsebuje besedo, ki za nas nima pomena. In zato se iz takšnih stanj stvari za nas tudi ne more nič primeriti.</p>
    <p xml:id="pb37.p2" xml:lang="sl">Nadalje govori o sliki v Traktatu, da le-ta predstavlja položaj stvari v logičnem prostoru, obstoj in neobstoj stanj stvari. Slika je zanj nekakšen model stvarnosti oziroma je kot merilo, ki se prilega svetu. (Wittgenstein, 1976, 2.11; 2.12; 2.1512; 2.141) Gre torej za skladnost – stanj stvari in slik.</p>
    <p xml:id="pb37.p3" xml:lang="sl">Medtem se v Raziskavah sprašuje, kaj je tisto, kar nam lebdi pred očmi takrat, ko razumemo eno besedo. Ali ni to nekakšna slika? Ponovno navede primer: predstavljajmo si, da vidimo eno sliko. Ta slika za nas predstavlja starca, ki se, naslonjen na palico, vzpenja po strmini. Ampak kako to, da si sliko razlagamo točno tako? Ali ni enako možno, da bi videli na tej sliki starca, ki je v enakem položaju zdrsnil s strmine? Seveda si lahko nekdo drug, kot na primer neki marsovec, sliko razlaga točno tako. Zakaj potem tudi mi ne opišemo slike enako? (Wittgenstein, 1980, 139)</p>
  </page>
  <page xml:id="pb38" n="38" pdf_url="http://nl.ijs.si/project/kas/pdf/000/kas-844000.pdf#page=38">
    <p xml:id="pb38.p1" xml:lang="sl">Iz primera lahko sklepamo na jezikovni relativizem. Mi se namreč z lastnim jezikom naučimo nekega razumevanja sveta. Naučimo se interpretirati sliko točno tako, kot so nas to naučili v zgodnjem otroštvu.</p>
    <p xml:id="pb38.p2" xml:lang="sl">Odgovor morda leži prav v tem, da razumeti eno besedo pomeni razumeti en jezik. Enako se zgodi v primeru tehnike; razumeti en jezik pomeni obvladati eno tehniko.</p>
    <p xml:id="pb38.p3" xml:lang="sl">(Wittgenstein, 1980, 199) To lahko razberemo iz naslednjih Wittgensteinovih besed: »Jezik predstavlja labirint poti. Prideš iz ene strani in se lahko znajdeš; prideš iz druge strani do istega mesta in se ne znajdeš več.« (Wittgenstein, 1980, 203) Torej bistvo je, da vsi ljudje sledimo enemu pravilu, ki je za nas pravilno, kjer nikakor ne moremo zaiti s poti, saj smo se tega pravila naučili v otroštvu. Z jezikovnimi igrami smo se naučili, kaj v našem svetu za nas obstaja, kaj si lahko z besedami obrazložimo in kakšen specifično določni pomen imajo stvari v svetu, o katerih lahko govorimo. Če naša razlaga drži, potem iz tega sledi, da je res, kar pravi Wittgenstein v Logično filozofskem traktatu, da so meje našega jezika meje našega sveta.</p>
    <p xml:id="pb38.p4" xml:lang="sl">Preden nadaljujemo, naj opozorimo, da obstaja razlika med pojmoma svet in naš svet.</p>
    <p xml:id="pb38.p5" xml:lang="sl">Naš svet je svet, kot ga vidimo ljudje. Lahko bi rekli, da je naš svet tisti svet, ki smo ga udomačili in v katerem vlada človeška misel. Svet kot takšen pa nam je nedosegljiv in nekomunikacijski. Več o svetovih za nas in o svetu za sebe bomo govorili v poglavju o jezikoslovnem relativizmu.</p>
  </page>
  <page xml:id="pb39" n="39" pdf_url="http://nl.ijs.si/project/kas/pdf/000/kas-844000.pdf#page=39">
    <p xml:id="pb39.p1" xml:lang="sl">8 JEZIKOVNI RELATIVIZEM</p>
    <p xml:id="pb39.p2" xml:lang="sl">»Relativizem je pojem, ki v diskurz vnaša nemalo polemik, je beseda, ki se je začela uporabljati ob koncu 19. stoletja.« (Mulej, 2008, 7)</p>
    <p xml:id="pb39.p3" xml:lang="sl">Že Sapir-Whorfova teza nas spomni, da jezik realnosti ne opisuje, temveč jo ustvarja. V tem poglavju bomo govorili o relativizmu, ki je nazor, po katerem so vsa spoznanja, resnice, vrednote relativni. V filozofiji je relativizem natančneje spoznavno-teoretična smer, po kateri je človeško znanje odvisno od odnosa med človekom in predmetom spoznavanja. Če zdaj temu dodamo še pojem jezikovni, lahko govorimo o tem, da na človekovo percepcijo in spoznavanje sveta vpliva jezik. Temu, o čemer govori Sapir- Whorfova hipoteza, lahko rečemo jezikovni relativizem.</p>
    <p xml:id="pb39.p4" xml:lang="sl">Prav tako med relativiste spada filozof znanosti Thomas S. Kuhn (1922−1996), ki je znan po svoji antiuniverzalistični tezi, ki govori o tem, da izgradnja skupnega in unificiranega svetovno-znanstvenega nazora ne more biti univerzalna v smislu hegemonije nad drugimi alternativnimi pogledi. Prav tako je na neki stopnji Kuhn antiobjektivist; to pomeni, da so različni vidiki sveta mogoči za različne ljudi, ki pripadajo različnim kulturam in s tem konstruirajo različne konceptualne sisteme. (Mulej, 2008, 13)</p>
    <p xml:id="pb39.p5" xml:lang="sl">Iz tega sledi kulturni relativizem, katerega osnovna teza je, da razlike med kulturami niso plod razlik v stopnji razvoja, o čemer govorita evolucionizem, tipa Frazer, in socialni in geografski determinizem, ampak v vrsti razvoja, s čimer se potrdi hipoteza o modelu kulturnega razvoja, ki ni univerzalen, še manj pa evolucionistično razsvetljenski, kjer je zadnja stopnja razvoja civilizacija, temelječa na razumu, tipa anglosaških družb. Osnovni problem relativizma je torej specifičnost vsake kulture na eni strani in prevod konceptov ene kulture v drugo. Možnost medkulturnega razumevanja z ustrezno prevedljivostjo je v jeziku skrajnega relativizma utopija. Tu tiči temeljni kamen rojstva relativizma kot takega. (Mulej, 2008, 99)</p>
    <p xml:id="pb39.p6" xml:lang="sl">Mulej piše še, da je bil skrajni relativist Paul Feyerbend s svojim teoretičnim anarhizmom. Projekt si je zastavil na položaju onkraj logike in razuma. Skratka, obstaja več vrst relativizma. Spet Kuhn pa je s svojim epistemološkim rezom v jedro znanosti postavil osnove semantičnega in epistemološkega relativizma, osnov za ontološki relativizem pa ni izpeljal. Te je utemeljil Feyerbend. (Mulej, 2008, 13) Epistemološki relativizem zagovarja, da nikoli ne operiramo z absolutno resnico, pač pa s tistim, kar za nas eksistira kot resnično upravičeno verjetje. (Mulej 2006, 181) Osnovni definiciji semantičnega in ontološkega relativizma pa sta naslednji. Semantični relativizem govori o relativnosti pomena glede na jezik. Besed se ne da prevesti v drugi jezik brez izgube pomena ali pa se jih sploh ne da prevesti. Ontološki relativizem v osnovi govori o relativnosti obstoja vsega v odnosu do konceptualnih sistemov. Kot na primer, električni fluid je obstajal za Franklina, a ne za nas; in čarovnice so obstajale za Zande, a ne za nas. (Mulej, 2006, 179) 8.1 Argumenti semantičnega relativizma</p>
  </page>
  <page xml:id="pb40" n="40" pdf_url="http://nl.ijs.si/project/kas/pdf/000/kas-844000.pdf#page=40">
    <p xml:id="pb40.p1" xml:lang="sl">Argumenti proti semantičnemu relativizmu se zgostijo v vprašanju istosti pomena v kontekstu različnih jezikov, kjer je pomen besed soodvisen glede na kontekst izrekanja.</p>
    <p xml:id="pb40.p2" xml:lang="sl">Mulej povzema Harreja in Krausza, ki se sklicujeta na Wittgensteinov Logično filozofski traktat, kjer gre za definicijo pomenov kot označevalcev objekta. Če sprejmemo trditev, da je naš človeški svet sestavljen iz urejenega števila elementarnih objektov in če so elementarni znaki jezika izraženi z imeni objektov, iz tega logično sledi, da so pomeni univerzalni, objektivni in fundamentalni. Skupna slovnica v ozadju vseh jezikov naj bi bila logika človeka kot vrste Homo sapiens. Torej skupna resnica, ki naj bi bila na stičišču med elementarnimi imeni in elementarnimi objekti, je po takšni logiki argumentov mogoča. Takšna slika je slika semantičnega absolutizma, ki implicira univerzalizem, objektivizem in fundamentalizem, ki negirajo semantični relativizem. (Mulej, 2008,103−104)</p>
    <p xml:id="pb40.p3" xml:lang="sl">Nasprotni pol, v tem primeru relativistična drža, brez težav najde argumente proti tezi o pomenu kot označevalcu objektov. Prvič: gre za dejstvo, da so objekti kompleksni in taksonomije pojmov nikoli ne morejo biti dokončne. Drugič: Sapir-Whorfova hipoteza nas opominja, da jezik realnosti ne opisuje, ampak jo ustvarja. Tretjič: antropološka teza o specifični in unikatni jezikoslovni kreativnosti vsakega posameznega govorca in govorke jezika prvo in drugo tezo dodatno potrdi. Na osnovi teh tez se da preprosto zavreči semantični absolutizem v objektivistični in fundamentalistični obliki. Ampak do neke točke argumentiranja še vedno lahko dopuščamo možnost obstoja univerzalne slovnice, specifike človeškega mišljenja, znotraj katerega prevajamo mnoštvo jezikov. Naj opozorimo, da tukaj ne gre za čisti univerzalizem, ampak le za njegovo podvrsto oziroma različico. (Mulej, 2008, 104)</p>
  </page>
  <page xml:id="pb41" n="41" pdf_url="http://nl.ijs.si/project/kas/pdf/000/kas-844000.pdf#page=41">
    <p xml:id="pb41.p1" xml:lang="sl">Wittgenstein v Traktatu opozori, da lahko stavek razumemo le, če razumemo njegove sestavne dele. To pomeni tudi, da iz jezika v jezik ne prevajamo tako, da bi vsak stavek prvega prevedli v jezik drugega, ampak tako, da prevajamo le sestavne dele stavkov.</p>
    <p xml:id="pb41.p2" xml:lang="sl">(Wittgenstein, 1976, 4.024; 4.025)</p>
    <p xml:id="pb41.p3" xml:lang="sl">Mulej razlaga, da je ta različica univerzalizma po Wittgensteinu um. Pravi, da logika izpolnjuje svet in da so meje sveta tudi njene meje. Pravzaprav želi s tem povedati, da v logiki ne moremo govoriti, da to in to v svetu je, tistega pa ni. Takšno mišljenje bi namreč na videz predstavljalo, da izključujemo nekatere možnosti, pa vendar ni tako, saj bi sicer morala logika preseči meje sveta, če bi namreč mogla te meje opazovati tudi z druge strani. (Mulej, 2008, 104) Ali kot pravi Wittgenstein:</p>
    <p xml:id="pb41.p4" xml:lang="sl">»Česar ne moremo misliti, tega ne moremo misliti; torej tudi ne moremo reči, česar ne moremo misliti.« (Wittgenstein, 1976, 5.61)</p>
    <p xml:id="pb41.p5" xml:lang="sl">Opozorimo na to, da Wittgensteinov citat: »Meje mojega jezika pomenijo meje mojega sveta,« razumemo v korist relativizmu. Eden od argumentov v obrambo Wittgensteinu se navezuje na problem prevoda. Tukaj ne gre zgolj za vprašanje, kaj posamezni govorec ali govorka misli z določenimi besedami v določenem kontekstu, ampak tudi za vprašanje trenutka izrekanja. Bistvo je tudi v tem, da kulturni pomeni ležijo v nevrofiziologiji, ki je odločilna do petega leta faze učlovečenja, zaradi česar dejansko stanje stvari posamezni govorci različnih jezikov razumejo in interpretirajo različno. Če bi vedeli, kaj pomnjenje je in kako poteka, bi razumeli mehanizme jezika. Če povzamemo, gre pri govorjenju za razloček govorice in besede. (Mulej, 2008, 104−105) 8.2 Argumenti ontološkega relativizma</p>
  </page>
  <page xml:id="pb42" n="42" pdf_url="http://nl.ijs.si/project/kas/pdf/000/kas-844000.pdf#page=42">
    <p xml:id="pb42.p1" xml:lang="sl">Ontološki relativizem temelji na tezi, da vse, kar obstaja za človeški rod, obstaja specifično glede na kulturo, čas, prostor in koncepte izrekanja. Iz tega sledi, da imajo različne kulture raznolike interpretacije sveta za nas, možnih svetov in sveta za sebe.</p>
    <p xml:id="pb42.p2" xml:lang="sl">(Mulej, 2008, 106)</p>
    <p xml:id="pb42.p3" xml:lang="sl">Kuhn loči med dvema osnovnima svetoma, in sicer »svetom za nas« (»world for us«) in »možnimi svetovi« (»possible worlds«). »Svet za nas« je tisti svet, v katerega se rodimo.</p>
    <p xml:id="pb42.p4" xml:lang="sl">Torej visoko konceptualno zgrajena shema tistega, kar je obstoječe kot tako in kar reflektiramo v družbi in kulturi. »Možni svet« pa je svet, ki je neznan. S koncepti nam je dosegljiv »svet za nas«, »možni svet« pa je onkraj konceptualizacij tukaj in zdaj. Ne gre pa izpustiti, da ima možni svet potencial, da ga konceptualizirajo in kolonizirajo naše misli. (Mulej, 2008, 84) Ali kot pravi Mulej:</p>
    <p xml:id="pb42.p5" xml:lang="sl">»"Možni svetovi" so dani zgolj kot možnost in večji del človeškega eksistiranja, tako na ravni vsakdanjega življenja kot svetovnonazorskega dojemanja tistega, kar naj bi bila stvarnost, poteka v polju "sveta za nas", ki je svet ontološke varnosti oz. Lebenswelta.« (Mulej, 2008, 106−107)</p>
    <p xml:id="pb42.p6" xml:lang="sl">Obstaja pa še tretji svet, ki mu rečemo »svet za sebe« (»world for itself«). Le-ta je, kakršen je, in je onkraj naših konceptualizacij, je nedosegljiv in neznan. Naj poudarimo, da je za našo razpravo o jeziku pomembno povedati, da realna možnost novega, drugačnega leži v »možnem svetu« oziroma svetovih, kar pa je dosegljivo z jezikom. To pa za »svet za sebe« ne velja, saj je le-ta nedosegljiv nasploh, ne zgolj nedosegljiv z jezikom. (Mulej, 2008, 84)</p>
    <p xml:id="pb42.p7" xml:lang="sl">Ontološki relativisti želijo razjasniti, da se tisto, kar obstaja, ne spreminja zgolj od kulture do kulture, pač pa da je tisto, kar obstaja, izrekljivo zgolj v kontekstu obstoječega za to ali ono kulturo. Vse, kar obstaja v svetu človeških "zadev", obstaja zaradi razloga človeške kognicije in prepoznavanja tega kot realnega. Mulej navaja Harreja in Krausza, ki navajata primer obstoja bakterije, ki je veljala za realno v času Pateurja in za nezamisljivo v času Aristotela. Če smo natančni, je bakterija za nas realna zgolj ob pomoči mikroskopa, saj so človeška čutila, v tem primeru vid, omejena z normo reakcijo, ki je specifična za vsako bitje kot tako. Skratka, obstoj določenih fenomenov je relativen glede na tehnologijo, ki ta obstoj šele definira. (Mulej, 2008, 107) 8.3 Relativizem kot posledica nesoizmerljivosti</p>
  </page>
  <page xml:id="pb43" n="43" pdf_url="http://nl.ijs.si/project/kas/pdf/000/kas-844000.pdf#page=43">
    <p xml:id="pb43.p1" xml:lang="sl">Da se lahko vprašamo, ali drži, da ima nesoizmerljivost za posledico relativizem, moramo najprej razložiti pojem nesoizmerljivosti oziroma pojem inkomenzurabilnosti. Ta pojem sta v teorijo znanosti vpeljala Kuhnova knjiga Struktura znanstvenih teorij in Feyerabend.</p>
    <p xml:id="pb43.p2" xml:lang="sl">Mulej pravi, da inkomenzurabilnost v grobem pomeni nesoizmerljivost zornih kotov.</p>
    <p xml:id="pb43.p3" xml:lang="sl">Navaja Feyerabenda, ki se pri razlagi nesoizmerljivosti opre na antropološko evidenco, zlasti na Whorfovo tezo, da jezik realnosti ne opisuje, ampak jo ustvarja. Navaja tudi Heglovo trditev, da so pojmi čas stvari. Glede na to tezo se inkomenzurabilnost prikaže kot način zagovarjanja teze, da vsi govorijo o isti stvari, a v različnih idiomih, zaradi česar so njihovi zorni koti nesoizmerljivi. (Mulej, 2008, 75, 104) Podobno misel zasledimo tudi pri Wittgensteinu, ko pravi: »Meje mojega jezika pomenijo meje mojega sveta.« (Wittgenstein, 1976, 5.6) Inkomenzurabilnost lahko ponazorimo s primerom:</p>
    <p xml:id="pb43.p4" xml:lang="sl">»Pri dejstvu dveh konkurenčnih teorij, T1 in T2, po Kuhnu nimamo ustreznega sistema ali arbitra, ki bi določil, katera teorija je bolj smiselna oz. pravilnejša. Ker tega merila ni in ker je vsaka od dveh teorij po definiciji nepopolna, se odločimo za eno ali drugo glede meril, ki niso nujno racionalna in logična, vsekakor pa so po Kuhnu odločilni kriteriji, kot so gestalt preklop, pritisk anomalij in neustreznost teorije pri reševanju ugank.« (Mulej, 2008, 75)</p>
    <p xml:id="pb43.p5" xml:lang="sl">Mulej pravi, da je Feyerabend za razliko od Kuhna korak spredaj: »/…/ da bi lahko razumeli teoriji T1 in T2, potrebujemo merilo teorije T3, ki bi pokazala, katera od prvih dveh je ustreznejša /.../ Pod T3 Feyerabend razume (kar je korak dlje od Kuhna) intuicijo ali, na primer, estetske kriterije.« (prav tam) Božidar Kante v svojem članku navede, da je tezo o nesoizmerljivosti vpeljal tudi Putman, ki nesoizmerljivost razlaga kot tezo, da terminov, uporabljenih v drugi kulturi, ne smemo izenačevati v pomenu in referenci z nobenim terminom ali izrazom, ki je v naši lasti. A ta trditev izpodbija samo sebe, kajti če bi bila resnična, potem sploh ne bi mogli prevajati drugih jezikov. Po njegovem mnenju ni konsistentno reči, da je Galilei imel nesoizmerljive pojme, hkrati pa v isti sapi te pojme na široko in dolgo opisati. (Kante, 2003, 5)</p>
  </page>
  <page xml:id="pb44" n="44" pdf_url="http://nl.ijs.si/project/kas/pdf/000/kas-844000.pdf#page=44">
    <p xml:id="pb44.p1" xml:lang="sl">Kante v članku navaja tudi Michaela Devitta, ki v knjigi Realizem in resnica navede primer nesoizmerljivosti s teorijo T1 in T2, kot sta to storila Kuhn in Feyerabend, in pravi, da sta T1 in T2 na nekem področju pomensko neprimerljivi zaradi spremembe pomena, reference in ontološke spremembe. Vendar tudi Devitt naposled sklene, da nesoizmerljivost implicira neprevedljivost. Tisto, kar stori, da sta teoriji na nekem področju nesoizmerljivi, je dejstvo, da preskok od ene teorije na drugo vključuje spremembe v pomenskih vrednostih terminov in izrazov v obeh teorijah. To pomeni, da izrazi obeh teorij niso koreferenčni in da teoriji domnevata različno ontologijo. (prav tam) Kuhn v svojem delu zapiše:</p>
    <p xml:id="pb44.p2" xml:lang="sl">»Dva človeka, ki zaznavata isto situacijo drugače, pa kljub temu v razpravi uporabljata isti besednjak, morata uporabljati besede različno. Govorita torej, kot sem to poimenoval, iz nesoizmerljivih zornih kotov.« (Kuhn, 1998, 177)</p>
    <p xml:id="pb44.p3" xml:lang="sl">Kuhn pojasni, da je tisto, kar potrebujemo v primeru nesoizmerljivosti, ravno interpretacija ali prevod: tisto, kar lahko udeleženci v komunikacijskem zlomu storijo, je, da drug drugega spoznajo kot člana različne jezikovne skupnosti in potem postanejo prevajalci. (prav tam)</p>
    <p xml:id="pb44.p4" xml:lang="sl">Nesoizmerljivost v jeziku nas pušča v situaciji, ko se ne moremo več opreti na svoj jezik, na množico pravil, s katerimi običajno uresničujemo sporazumevanje, da bi zagotovili jezikovno komunikacijo. Pomembno je, da to ne implicira, da komunikacija ni možna, ampak pomeni le, da sta interpretacija in nenaslanjanje na konvencijo, potrebna v večji meri kot sicer. (Kante, 2003, 7−8)</p>
  </page>
  <page xml:id="pb45" n="45" pdf_url="http://nl.ijs.si/project/kas/pdf/000/kas-844000.pdf#page=45">
    <p xml:id="pb45.p1" xml:lang="sl">Kuhn opozarja tudi, da pri prevajanju nekih teorij v svoj jezik še ne pomeni, da jih sprejmemo za svoje. Da bi to lahko dosegli, bi se morali s samim jezikom spojiti, odkriti, da mislimo in delujemo v jeziku, ki nam je bil prej tuj, ne pa da iz njega le prevajamo. Ta preskok se pojavi na neki točki učenja prevajanja, skratka odkrijemo, da smo v nov jezik zdrsnili, ne da bi se za to odločili. (Kuhn, 1998, 178−179)</p>
    <p xml:id="pb45.p2" xml:lang="sl">Relativizem postane posledica nesoizmerljivosti, če rečemo, da so zastopniki različnih teorij podobni članom kulturno in jezikovno mešanih skupnosti. V nekem smislu lahko imata obe skupini prav. Če to stališče prenesemo na kulturo in njen razvoj, postane takšno stališče relativistično. (Kuhn, 1998, 179)</p>
  </page>
  <page xml:id="pb46" n="46" pdf_url="http://nl.ijs.si/project/kas/pdf/000/kas-844000.pdf#page=46">
    <p xml:id="pb46.p1" xml:lang="sl">9 RAZLIČNOST JEZIKOV VODI V RAZLIČNOST KULTUR</p>
    <p xml:id="pb46.p2" xml:lang="sl">Dejstvo je, da pripadniki različnih skupnosti, ki imajo sistematično različne zaznave pri sprejemanju istih dražljajev, v nekem pomenu resnično živijo v različnih svetovih. Obstoj dražljajev domnevamo zato, da bi razložili našo zaznavo sveta, njihovo nespremenljivost pa, da bi se izognili individualnemu in družbenemu solipsizmu. (Kuhn, 1998, 170) Pri solipsizmu gre namreč za nauk, da neizpodbitno, nedvomno obstaja samo zavest osebka, obstoj vsega predmetnega sveta pa s stališča spoznavne teorije ni dokazljiv. (SSKJ, 2008) Kuhn do obeh domnev nima nobenih zadržkov, pravi pa, da naš svet predvsem ni naseljen z dražljaji, temveč z objekti naših zaznav, te pa se od posameznika do posameznika in od ene do druge skupnosti lahko spreminjajo. Kuhn nadaljuje z naslednjimi besedami: »Če posamezniki pripadajo neki skupnosti in imajo zato z njo skupno izobrazbo, jezik, izkušnje in kulturo, lahko upravičeno domnevamo, da imajo iste zaznave. Kako naj bi drugače razumeli polnost njihove komunikacije in enotnost njihovih vedenjskih odzivov na okolje?« (Kuhn, 1998, 170)</p>
    <p xml:id="pb46.p3" xml:lang="sl">Kuhn govori o enakih ali vsaj podobnih zaznavah, ki jih imajo pripadniki neke določene kulture. Domnevamo, da do enakih zaznav prihaja predvsem zato, ker imajo določene kulture določena merila oziroma konvencije za pojasnjevanje različnih situacij, stvari ali problemov. Ker človek kot pripadnik ali pripadnica neke kulture prevzema ta merila že od malih nog, pozneje ta merila tudi zvesto uporablja za razlago lastnih zaznav. Tako prihaja do neke enotnosti vedenjskih odzivov na okolje in polnosti komunikacije, ki jo delijo člani neke kulture. Jasno pa je, da komunikacija več ali manj poteka z jezikom. In jezik je merilo, ki določa značilnosti neke kulture in družbe. Ali je teza, da različni jeziki vplivajo na različnost kultur in družb, resnična, bomo skušali dokazati v nadaljevanju.</p>
    <p xml:id="pb46.p4" xml:lang="sl">Davidson pa, na primer, dvomi o tem, da je jezik neko skupno znanje, ki si ga med seboj delijo govorci in poslušalci. Znamenita je njegova izjava, da ni takšne stvari, kot je jezik, namreč da ni jezika v smislu abstraktnega sistema pravil, ki so zasidrani v umih govorcev in poslušalcev kot neka abstraktna kognitivna ali miselna struktura. Potemtakem jezikovno komuniciranje med ljudmi naj ne bi terjalo nujno vnaprejšnjega znanja ali obvladanja jezikovnih konvencij. Po Davidsonu namreč vnaprejšnje skupno znanje določenih konvencij ni nujno potrebno, pa tudi ni zadostno za vsako razumevanje govorčevih izjav. Govorec, na primer, lahko celo znatno krši utečene jezikovne navade, a še vedno utegne poslušalcem sporočiti svoje misli, na primer, če vemo, da je govorec uporabil svoje besede metaforično ali ironično, ali če poslušalci znajo »razbrati« govorčevo misel kljub jezikovnim napakam v njegovem govoru ali celo prav zaradi njih.</p>
  </page>
  <page xml:id="pb47" n="47" pdf_url="http://nl.ijs.si/project/kas/pdf/000/kas-844000.pdf#page=47">
    <p xml:id="pb47.p1" xml:lang="sl">Davidson tukaj govori o »lepih zmešnjavah besed«. (Davidson, 1986, 433−446) Eno najpomembnejših imen sodobnega jezikoslovja je bil Ferdinand de Saussure (1857−1913). Iz njegovih idej se je oblikovalo strukturalno jezikoslovje. V svojem delu Predavanja iz splošnega jezikoslovja piše tudi o povezavi jezika s skupnim etnizmom.</p>
    <p xml:id="pb47.p2" xml:lang="sl">Avtor dodobra razčleni jezik. Poleg tega piše o različnosti jezikov, do katere pride, ko se lotevamo vprašanja odnosov jezikovnega pojava s prostorom. Tukaj stopa v razlago o zunanjem jezikoslovju. Pravi, da ko proučujemo jezike, nas najprej zbode v oči njihova različnost oziroma jezikovne razlike, ki se pokažejo takoj, ko se premaknemo iz ene dežele v drugo. Razlike v času opazovalcu pogosto uidejo, a razlike v prostoru so neposredno očitne. Mimogrede omenimo, da se pri primitivcih poraja ideja, da je jezik navada, običaj, ki je podoben navadam pri oblačenju ali oborožitvi. Zaradi stikov enega ljudstva z drugim se le-ti zavejo svojega idioma. Izraz idiom ponazarja, kako jezik odseva značilne poteze skupnosti. Že grška beseda idíōma je pomenila 'posebno navado'.</p>
    <p xml:id="pb47.p3" xml:lang="sl">(Saussure, 1997, 213)</p>
    <p xml:id="pb47.p4" xml:lang="sl">Kot zanimivost lahko povemo, da je vsako ljudstvo prepričano, da je njegov idiom boljši od drugih. O nekom, ki govori drugi jezik, menijo, da ta sploh ne zna govoriti. Saussure navaja naslednji primer:</p>
    <p xml:id="pb47.p5" xml:lang="sl">»/…/ tako se za grško besedo bárbaros zdi, da je pomenila 'jecljavec' in da je v sorodu z latinskim balbus; v ruščini Nemcem pravijo Nêmcy, se pravi 'nemi'.« (Saussure, 1997, 214)</p>
    <p xml:id="pb47.p6" xml:lang="sl">Pod pojmom etnizem Saussure razume enoto, ki temelji na mnogih religijskih, civilizacijskih, obrambnih odnosih, do katerih pride celo med ljudstvi različnih ras in brez vsakršne politične vezi. Pravi, da med jezikom in etnizmom velja odnos recipročnosti.</p>
    <p xml:id="pb47.p7" xml:lang="sl">Družbena vez namreč spodbuja tvorbo skupnega jezika in nemara skupnemu idiomu vtisne nekatere značilnosti. Nasprotno pa skupni jezik delno vzpostavlja etnično enotnost.</p>
  </page>
  <page xml:id="pb48" n="48" pdf_url="http://nl.ijs.si/project/kas/pdf/000/kas-844000.pdf#page=48">
    <p xml:id="pb48.p1" xml:lang="sl">V splošnem je etnična enotnost torej dovolj, da pojasnimo skupnost jezika. Tezo podkrepi s primerom romanskega etnizma, ki je na začetku srednjega veka brez politične vezi povezoval ljudstva zelo raznovrstnih izvorov. Recipročno se je glede vprašanja etnične enotnosti treba obrniti na jezik, saj njegovo pričevanje presega vsa druga, kar obrazloži z naslednjim primerom:</p>
    <p xml:id="pb48.p2" xml:lang="sl">»/…/ v stari Italiji so ob Latincih živeli Etruščani; če poskušamo v upanju, da bomo oboje povezali z istim izvirom, dognati, kaj jim je bilo skupno, se lahko sklicujemo na vse, kar sta nam ti ljudstvi zapustili: spomenike, religiozne obrede, politične institucije itn.; a nikoli ne bomo prišli do trdnega prepričanja, ki ga v trenutku dobimo ob jeziku: štiri vrstice etruščanščine so zadosti, da nam pokažejo, da je bilo ljudstvo, ki jo je govorilo, absolutno drugačno od etnične skupine, ki je govorila latinsko.« (Saussure, 1997, 250−251)</p>
    <p xml:id="pb48.p3" xml:lang="sl">Iz tega lahko ugotovimo, da je jezik zgodovinski dokument, iz katerega lahko sklepamo na družbeno skupnost. Vprašanje, ki se postavi, pa je, ali lahko po jeziku spoznamo tudi naravo tega skupnega etnizma. Na to vprašanje nam lahko pomaga odgovoriti jezikoslovna paleontologija. Preden nadaljujemo, naj razjasnimo pojem jezikoslovna paleontologija. Le-ta pomeni, da je njen predmet proučevanja prvotna kultura govorečih in ne prvotni jezik. To, kar je rekonstruirano, ni jezik sam, temveč ekstralingvistični svet, zrcaljen v jezikoslovnih podatkih. (Gamkrelidze, 2008, 144)</p>
    <p xml:id="pb48.p4" xml:lang="sl">Vprašanje, ki si ga zastavi Saussure, je, če nam skupni jezik dopušča sklepati na družbeno skupnost, ali lahko potem po jeziku spoznamo naravo tega skupnega etnicizma. Na zastavljeno vprašanje si pomaga odgovoriti s primerom, ki ga navaja Hermann Hirt.</p>
    <p xml:id="pb48.p5" xml:lang="sl">(Saussure, 1997, 251)</p>
    <p xml:id="pb48.p6" xml:lang="sl">Hermann Hirt se je ukvarjal z jezikoslovno paleontologijo in je napisal knjigo Die Indogermanen (1905−1907). Hirt v knjigi poskuša določiti področje, na katerem so prebivali Indoevropejci. Jezikoslovna paleontologija mu pri tem pomaga, saj mu dejstva iz besedišča dokazujejo, da so bili Indoevropejci poljedelci in jih zato ne želi umestiti v južno Rusijo, ker naj bi bila ta ustreznejša za nomadsko življenje. Pogostost drevesnih imen, zlasti imena za nekatere sokove, ga napeljujejo k misli, da je bila njihova dežela poraščena z gozdovi in je ležala med Harzem in Vistulo, natančneje v pokrajini Brandenburg in okoli Berlina. (Saussure, 1997, 251−252)</p>
  </page>
  <page xml:id="pb49" n="49" pdf_url="http://nl.ijs.si/project/kas/pdf/000/kas-844000.pdf#page=49">
    <p xml:id="pb49.p1" xml:lang="sl">Tako bi bil videti primer, kako lahko iz jezikoslovja konstruiramo določene karakteristike nekega skupnega etnicizma. A Saussure je tukaj malo skeptičen. Zdi se mu, da od jezika ni mogoče zahtevati podatkov te vrste zaradi nezanesljive etimologije. Našteje tri omejitve, zakaj se ne moremo zanašati na jezikoslovno paleontologijo. Prva od teh je, da obstajajo resnično zelo redke besede, katerih izvor je trdno dokazan.</p>
    <p xml:id="pb49.p2" xml:lang="sl">Druga omejitev je, da se pomeni besed nenehno razvijajo. Navede primer, da se pomen besed pogosto spremeni, ko neko ljudstvo zamenja prebivališče. Če v jeziku kakšne besede ni bilo, je to lahko bil dokaz, da prvotna civilizacija ni poznala stvari, ki jo beseda pomeni. A to ne drži. Zmoto podkrepi s primerom, da v azijskih jezikih ni besede za</p>
    <p xml:id="pb49.p3" xml:lang="sl">'orati', a to ne pomeni, da na začetku tega opravila niso poznali. Prav tako so lahko oranje opustili ali pa so ga opravljali z drugimi postopki, ki so jih označevali z drugimi besedami. (Saussure, 1997, 252)</p>
    <p xml:id="pb49.p4" xml:lang="sl">Tretja omejitev, ki zmanjšuje zanesljivost, pa je možnost izposojanja. Jezik namreč lahko prevzame besedo šele pozneje, hkrati s tem, ko se stvar udomači med ljudstvom, ki to besedo govori. Navede naslednji primer. Izraz za konopljo je vsakokrat prišel skupaj z rastlino. Zato je bila zelo pozno znana v Sredozemski kotlini in še pozneje v deželah na severu. Zaradi pomanjkanja zunajjezikovnih podatkov pa ni mogoče ugotoviti, ali navzočnost iste besede v več jezikih prihaja iz izposoje ali iz skupnega prvotnega izročila.</p>
    <p xml:id="pb49.p5" xml:lang="sl">(Saussure, 1997, 252−253)</p>
    <p xml:id="pb49.p6" xml:lang="sl">Jezik po Saussurjevem torej ne ponuja veliko natančnih in avtentičnih podatkov o nraveh in institucijah ljudstva. Tako po Saussurjevem ne moremo po jeziku sklepati na naravo nekega skupnega etnizma.</p>
    <p xml:id="pb49.p7" xml:lang="sl">Poljska jezikoslovka Anne Wierzbicki pa pravi, da lingvo-specifične besede niso zgolj imenovanja, temveč tudi izražajo izkušnje in videnje sveta, ki povezujejo ves narod.</p>
    <p xml:id="pb49.p8" xml:lang="sl">Vsebina označevalcev (koncepti, predstave, kulturne norme in ideje) se s kulturo prenaša in se vsiljuje vsem govorcem nekega jezika. Odgovor na vprašanje, zakaj mora določen govorec deliti svoje predstave in stališča z jezikovno skupnostjo, se skriva v vlogi implicitnega. V vseh predstavah, ki oblikujejo sliko sveta, je namreč pomen zakodiran na impliciten način. Ko govorci uporabljajo jezik, sprejmejo predstave o svetu, ne da bi se zavedali, da se v besedah skriva posebna slika sveta. (Uhlik, 2008, 78) Po etnolingvističnih pojmovanjih jezik v teku svojega obstoja sprejme vase kulturne smisle. V pomenih besed, v frazeologiji, včasih celo v slovnici so izrazi predstav o svetu in človeku. Jezik služi kot material kulture, hkrati pa se pojavlja kot metajezik kulture, ki se utrjuje v besednih oblikah smislov, motivov, tolmačenj, ocen in kognitivnih modelov sveta. Torej je jezik vsekakor, poleg etnografije in folklore, tretji nespregledljiv element narodne kulture. (Babič, 2011, 173)</p>
  </page>
  <page xml:id="pb50" n="50" pdf_url="http://nl.ijs.si/project/kas/pdf/000/kas-844000.pdf#page=50">
    <p xml:id="pb50.p1" xml:lang="sl">Jezik po Saussurjevem torej ne ponuja veliko natančnih in avtentičnih podatkov o nraveh in institucijah ljudstva. Postavlja pa se vprašanje, ali lahko z jezikom vsaj opredelimo mentalni tip družbene skupine, ki ga govori. Precej splošno je namreč sprejeto mnenje, da jezik odseva psihološko naravo naroda. A ta pogled izpodbija zelo resen ugovor, ki je, da ni nujno, da bi jezikovni postopek določali psihični vzroki. (Saussure, 1997, 254) 9.1 Pomen jezika pri metodi terenskega dela za razumevanje specifičnih kultur Neizpodbitno je dejstvo, da je jezik skupna lastnost družbene skupine in da bi ga razumeli, bi torej morali prej spoznati posebnosti tistih skupin, ki ga ustvarjajo in uporabljajo. V nadaljevanju bomo zato ugotavljali, ali je znanje avtohtonega jezika nujno potrebno za razumevanje specifičnih kultur.</p>
    <p xml:id="pb50.p2" xml:lang="sl">Veda, ki se s tem ukvarja, je jezikoslovna antropologija, ki se je razvila v ZDA znotraj antropologije, katere začetki segajo v 19. stoletje in v raziskovanje življenja in kulture prvotnih nepismenih plemen, ki so jih označili za primitivna. Raziskovalci so se posvečali vsem področjem njihovega življenja. (Salzmann, 1993, 1)</p>
    <p xml:id="pb50.p3" xml:lang="sl">Izhajajmo iz teze Franza Boasa (1858−1942) o nujnosti jezika za človeško mišljenje in posledično za človeško kulturo. Menil je, da ne moremo razumeti druge kulture, ne da bi imeli neposredni dostop do njenega jezika. (Babič, 2011, 170) Medtem ko Saussure zavrne trditev, da lahko iz jezikoslovja razberemo oziroma določimo značilnosti ali naravo nekega ljudstva, pa nekateri antropologi zagovarjajo stališče, da je poznavanje avtohtonega jezika nujno pri razumevanju neke kulture po metodi terenskega dela, predvsem zato, ker lahko antropolog samo z znanjem avtohtonega jezika prevzame t. i.</p>
  </page>
  <page xml:id="pb51" n="51" pdf_url="http://nl.ijs.si/project/kas/pdf/000/kas-844000.pdf#page=51">
    <p xml:id="pb51.p1" xml:lang="sl">'native wiev'.</p>
    <p xml:id="pb51.p2" xml:lang="sl">Eden od terenskih antropologov je bil Bronislaw Malinowski, ki v svojem delu Koralni vrtovi in njihova magija (Coral gardens and their magic) pravi, da je jezik etnografovo najpomembnejše orodje. Z znanjem jezika domačinov in z obvladanjem avtohtone slovnice in slovarja lahko etnograf postavlja jasna vprašanja in tako dobi tudi bistvene odgovore. Te odgovore mora pozneje, preden jih lahko postavi v razumljivo obliko za angleške bralce, interpretirati in komentirati. Pravi, da je pot od ust avtohtonega informatorja do misli angleškega bralca dolga. (Malinowski, 1935, 4) Vesna V. Godina v svoji knjigi Izbrana poglavja iz zgodovine antropoloških teorij citira Frazerja, ki pravi, da je Malinowski veliko mesecev živel kot domorodec med domorodci, pri čemer jih je dnevno opazoval pri delu in igri, se z njimi pogovarjal v njihovem jeziku in dobival informacije iz osebnega opazovanja in iz trditev, ki so mu jih neprestano dajali domorodci v svojem lastnem jeziku. V nadaljevanju vključi citat Sperbera, ki meni, da je pri Malinowskem novo to, da je najpomembnejše za razumevanje življenja domorodcev prevzeti in razumeti gledanje domorodcev, razumeti njihov pogled na njihov svet.</p>
    <p xml:id="pb51.p3" xml:lang="sl">(Godina, 1998, 265)</p>
    <p xml:id="pb51.p4" xml:lang="sl">To, da prevzamemo in razumemo gledanje domorodcev, kliče po zahtevi, da se antropolog nauči avtohtonega jezika in s tem se sproži še zahteva po relativno dolgotrajnem bivanju na terenu, kajti učenje avtohtonega jezika na terenu je namreč proces, ki ga v obdobju relativno kratkotrajnega bivanja ni mogoče pripeljati do tiste zadovoljive stopnje, ki bi omogočila sodelovanje v vsakodnevnem življenju opazovane družbe. (Godina, 1998, 269)</p>
    <p xml:id="pb51.p5" xml:lang="sl">Godina piše, da bi bila po Malinowskem metoda terenskega dela videti tako: »/…/ treba je oditi v neevropsko družbo, po možnosti v idealnem časovnem izseku /…/; postaviti šotor sredi vasi; naučiti se pogovornega jezika; sodelovati v dejavnostih domorodcev, kolikor je to nemogoče, in z njimi prediskutirati to, kar se dogaja; opazovati domorodce 24 ur dnevno in zapisovati vse, kar vidiš, še posebej vsakodnevne, na videz nepomembne dogodke in aktivnosti; preživeti dan bolj ali manj tako, kot to počno domorodci in tako vzpostaviti intenzivne interakcije z njimi; te morajo služiti kot osnovni vir podatkov /…/; od domorodcev se je treba naučiti normalnih načinov vedenja v skupnosti in postati sprejet v skupnost tako, da te, kolikor je to sploh mogoče, ne dojemajo več kot 'moteči element'; na ta način se je treba približati njihovemu 'zornemu kotu', kar omogoči, da opazovano kulturo vidiš tako, kot jo vidijo oni, torej 'od znotraj'.« (Godina, 1998, 271)</p>
  </page>
  <page xml:id="pb52" n="52" pdf_url="http://nl.ijs.si/project/kas/pdf/000/kas-844000.pdf#page=52">
    <p xml:id="pb52.p1" xml:lang="sl">Skratka, bistvo je v tem, da če se približamo zornemu kotu domorodcev, bomo spoznali njihovo kulturo takšno, kot jo vidijo oni oziroma jo bomo spoznali od znotraj.</p>
    <p xml:id="pb52.p2" xml:lang="sl">Zakaj je za nas pomembna metoda terenskega dela po Malinowskem? Predvsem zato, ker smo ugotovili, da ne gre proučevati neke kulture brez znanja jezika proučevane kulture.</p>
    <p xml:id="pb52.p3" xml:lang="sl">Namreč jezik se od kulture do kulture popolnoma razlikuje. Koliko je narodov, toliko je jezikov, ki sodijo v različne kulturno obstoječe svetove. Vsaka kultura ima svoje izmisleke, ki mogoče v drugi kulturi pomenijo nekaj povsem drugega ali pa sploh ne obstajajo. Zato je proučevanje kulture z vidika našega jezika popolnoma napačno, saj si lahko kulturo razlagamo čisto drugače, kot jo vidijo sami člani proučevane kulture. Ne obstaja možnost, da bi neko kulturo spoznali, ne da bi najprej spoznali njihov jezik.</p>
    <p xml:id="pb52.p4" xml:lang="sl">Ravno iz tega razloga lahko rečemo, da drži, kar pravi Wittgenstein, da so meje našega jezika meje našega sveta. In iz prej povedanega lahko sledi, da obstaja možnost, da razširimo svoje meje tudi drugam, daleč od naših meja in si s tem razširimo svoje obzorje.</p>
    <p xml:id="pb52.p5" xml:lang="sl">Naš svet lahko postane del drugega sveta in nasprotno.</p>
    <p xml:id="pb52.p6" xml:lang="sl">9.2 Značilnosti kulture na osnovi jezika</p>
    <p xml:id="pb52.p7" xml:lang="sl">V diplomskem delu smo se do tega poglavja ukvarjali s tem, v kaki zvezi sta kultura in jezik, kaj je bivajoče in kaj socialna resničnost, kako je človek kot simbolično bitje nosilec celotne družbenosti in kako veliko vlogo ima pri tem jezik. Ugotovili smo, da jezik slika realnost in s tem določa percepcijo ljudi. Tukaj govorimo o jezikovnem determinizmu in jezikovni sliki sveta. Torej za človeka v svetu obstaja to, za kar ima besedo. Če to drži, potem bomo v nadaljevanju zlahka dokazali, da lahko iz jezika sklepamo na to, katere so tipične značilnosti za specifično kulturo. To bomo skušali dokazati s študijo semantične analize besedišča pri ruskih jezikoslovcih, ki je sredstvo, s katerim bi dokazali posebnosti nacionalne kulture, ki naj bi se skrivala v semantičnih posebnostih ruskega jezika.</p>
  </page>
  <page xml:id="pb53" n="53" pdf_url="http://nl.ijs.si/project/kas/pdf/000/kas-844000.pdf#page=53">
    <p xml:id="pb53.p1" xml:lang="sl">Preden nadaljujemo z rusko raziskavo, naj se na kratko spomnimo osnovnih teorij, ki bodo v pomoč pri odgovoru na vprašanje, kako določiti specifične značilnosti neke kulture na osnovi jezika.</p>
    <p xml:id="pb53.p2" xml:lang="sl">Salzmann piše, da je jezik del kulture, saj kulturo izraža in ji hkrati postavlja meje. Sami začetki raziskovanja soodnosa jezika in kulture segajo v 19. stoletje, ko so v Evropi etnologi in literarni raziskovalci, v Ameriki pa antropologi začeli črpati podatke o različnih plemenih in narodih iz govorjenega in zapisanega jezika, metajezika in pestrosti izrazja. (Salzmann, 1993, 1)</p>
    <p xml:id="pb53.p3" xml:lang="sl">Začetke jezikoslovne antropologije najdemo že v delih Wilhelma von Humboldta (1767−1835), ki je menil, da glasovi postanejo besede šele, ko dobijo pomen. Notranjo obliko jezika je izpostavil kot način poimenovanja odnosov med deli stavka, ki izraža človekov odnos do sveta. (Duranti, 1997, 63) Humboldt je posebnosti jezikovnih oblik posameznih jezikov povezoval s posebnimi načini mišljenja in sprejemanja dejanskosti in poudarjal, da jezik odraža posebnost kulture. (Uhlik, 2008, 75) Znana predstavnika jezikoslovne antropologije v Ameriki sta bila Edward Sapir in Benjamin Lee Whorf. Prvi je nadaljeval Boasovo zanimanje za jezike. Poudarjal je načine, s katerimi je vsak jezik dovršen in popoln sistem, ki mora biti razumljen pod njegovimi lastnimi pogoji. (Duranti, 1997, 56−57) Opažal je, da v primerjavi s kulturo do jezikovnih sprememb prihaja počasneje in da je jezik kot celota precej bolj kompakten in samoohranjajoč sistem kot kultura. Navaja primer, da velike revolucije običajno bistveno spremenijo strukturo družbe, jezik pa ostaja nespremenjen, z izjemo manjših prilagoditev v besedišču. Sapir meni, da so kulturni vzorci določene civilizacije zakodirani v jeziku, ki izraža to civilizacijo, zato je jezik vodnik k družbeni realnosti. (Salzmann, 1993, 152−153)</p>
  </page>
  <page xml:id="pb54" n="54" pdf_url="http://nl.ijs.si/project/kas/pdf/000/kas-844000.pdf#page=54">
    <p xml:id="pb54.p1" xml:lang="sl">Največji prispevek Benjamina Lee Whorfa (1897−1941) jezikoslovni antropologiji je njegovo osredotočanje na razmerja med jezikom in svetovnim nazorom. Menil je, da struktura katerega koli jezika vsebuje teorije strukture sveta. (Duranti, 1997, 58) Whorf in Sapir sta skupaj oblikovala t. i. hipotezo o jezikoslovni relativnosti, ki vsebuje eno najmočnejših trditev, da jezik, ki ga uporabljamo za pogovor, vpliva na razmišljanje in svet. Ozadje jezikoslovnega sistema vsakega jezika ni le instrument za reproduciranje glasovnih idej, temveč ideje tudi ostri. (Duranti, 1997, 60) Whorf je izpostavil dva principa: princip jezikoslovnega determinizma, ki pomeni način, kako je nekdo determiniran z jezikom, ki ga govori, in princip jezikoslovne relativnosti, ki pomeni, da se razlike med jeziki kažejo v govorčevih pogledih na svet. (Salzmann, 1993, 154) Še dalje, jezikoslovni relativizem pomeni, da jezik ni zgolj skupek imenovanj, ki po vsem svetu označujejo ista bitja in predmete, temveč je poseben način videnja in kategorizacije sveta. (Uhlik, 2008, 77)</p>
    <p xml:id="pb54.p2" xml:lang="sl">Poglejmo, ali so do enakih ugotovitev s konkretnimi primeri prišli tudi ruski jezikoslovci, ki so po lingvo-specifičnih besedah sklepali na rusko nacionalno kulturo. Vprašanje se glasi, ali tudi ruski jezik daje posebno kategorizacijo in način videnja sveta. Če bomo hipotezo potrdili, potem jo lahko posplošimo na vse kulture.</p>
    <p xml:id="pb54.p3" xml:lang="sl">9.2.1 Študija o ruskem jeziku in nacionalni kulturi</p>
    <p xml:id="pb54.p4" xml:lang="sl">V študiji bodo obravnavane nekatere teze iz člankov Anne Zaliznjak, Irine Levotine in Alekseja Šmeljova, ki so bili objavljeni v različnih revijah v zadnjem desetletju in so ponovno izdani v knjigi Ključne ideje ruske jezikovne slike sveta. (Uhlik, 2008, 77) Semantična analiza besedišča pri ruskih jezikoslovcih je zgolj sredstvo, da bi dokazali posebnosti nacionalne kulture, ki naj bi se skrivala v semantičnih posebnostih ruskega jezika. Torej, nacionalna kultura se po njihovem povezuje s ključnimi idejami, ki se odražajo v skupnih predstavah, ki so zakodirane v lingvo-specifičnih besedah. (Uhlik, 2008, 79)</p>
  </page>
  <page xml:id="pb55" n="55" pdf_url="http://nl.ijs.si/project/kas/pdf/000/kas-844000.pdf#page=55">
    <p xml:id="pb55.p1" xml:lang="sl">Eno od leksičnih polj zajema besede, ki označujejo pojme, ki sicer obstajajo tudi v drugih jezikih, a so kljub temu specifične za ruski jezik, kulturo in zavest ruskih govorcev.</p>
    <p xml:id="pb55.p2" xml:lang="sl">Primer, ki ga navajajo, so besede duša (duša), sudba (usoda), žalost (žalost). Čeprav imajo te besede ustreznice v tujih jezikih, gre tukaj za besede − koncepte, ki so značilni za ruski jezik. Dokaz naj bi bil, da se te besede pogosteje uporabljajo v ruskem jeziku kot v zahodnih jezikih. (Uhlik, 2008, 80)</p>
    <p xml:id="pb55.p3" xml:lang="sl">Problem takšne metode je, da se pogostost pojma ocenjuje na osnovi špekulacij, brez empiričnih raziskovanj. Drzna se zdi tudi trditev, da je o odnosu med jezikom in zavestjo govorcev možno sklepati na osnovi pogostosti pojavljanja neke besede v jeziku.</p>
    <p xml:id="pb55.p4" xml:lang="sl">Omenili smo, da je semantična analiza besedišča pri Šmeljovu in soavtorjih poskus, da bi odkrili skupne predstave jezikovne skupnosti govorcev ruskega jezika, ki se skrivajo v pomenu besed. Tako, na primer, poskušajo dokazati, da se v ruski sliki sveta čas kategorizira na drugačen način kot v zahodnih jezikih. Povzemimo njihovo argumentacijo. (prav tam)</p>
    <p xml:id="pb55.p5" xml:lang="sl">Šmeljov in soavtorji zagovarjajo tezo: »V Rusiji je dan razdeljen na besede utro, den, večer, noč.« Ruski prikaz časa je potemtakem specifičen in to potrjuje razširjeno predstavo, po kateri Rusi bolj svobodno razpolagajo s časom kot govorci zahodnoevropskih jezikov. Navedena je naslednja argumentacija.</p>
    <p xml:id="pb55.p6" xml:lang="sl">Zahodni prikaz, ki se odraža v jeziku, temelji na povezavi z objektivnim časom: dan naj bi bil zato strukturiran glede na dve osrednji časovni enoti: polnoč in poldne. Po tej interpretaciji je poldne najpomembnejši del zahodnoevropskega prikaza časa: predstavlja osrednji del pri organizaciji dela. Zato ni naključje, da poznajo zahodni jeziki poseben pojem za drugi del delovnega dneva: popoldne, ki v ruskem jeziku ne obstaja. V ruskem jeziku se namreč za popoldne uporablja perifraza: druga polovica dneva. (Uhlik, 2008, 81)</p>
    <p xml:id="pb55.p7" xml:lang="sl">V nasprotju z zahodnoevropskimi jeziki naj bi bil ruski prikaz časa povezan z dejavnostjo, ki se opravlja v danem delu dneva. Iz ruske jezikovne slike sveta je razvidno, da je dejavnost pomembnejša od objektivnega časa, medtem ko pri zahodnoevropskih jezikih čas določa dejavnost. Kot primer avtorji navajajo besedo utro: ta v ruščini pomeni čas, ko se zbujamo, medtem ko v zahodnoevropskih jezikih pomeni del dneva od sončnega vzhoda do poldneva. To naj bi bil razlog za jezikovno napako, ki se zgodi, kadar rusko govoreči Zahodnoevropejci ob prihod v službo ob deseti uri svojim sodelavcem zaželijo dobroe utro. (prav tam)</p>
  </page>
  <page xml:id="pb56" n="56" pdf_url="http://nl.ijs.si/project/kas/pdf/000/kas-844000.pdf#page=56">
    <p xml:id="pb56.p1" xml:lang="sl">Poskus definicije posebnega dojemanja časa, ki naj bi se odražal v ruskem jeziku, nas lahko opozori na naslednjo metodološko napako. Za tujce, ki proučujejo določen jezik, so primeri opisa njegove rabe nadvse koristni. Toda opisom jezikovne rabe ne smemo pripisovati statusa razlage. Izraz prvega pozdrava namreč težko dokazuje, da Rusi drugače doživljajo jutro kot govorci drugih jezikov. Torej tudi v jezikoslovju sta lahko opis in razlaga nekega pojava dva različna spoznavna procesa in pripisovanje drugega prvemu lahko pripelje do neznanstvenih trditev. (Uhlik, 2008, 82) Iz raziskave lahko sklepamo, da prihaja pri takšnem sklepanju do nemalo metodičnih zapletov in omejitev, na osnovi katerih se lahko ovrže hipoteza, da lahko iz lingvo- specifičnih besed sklepamo na tipične značilnosti neke nacionalne kulture. Gre namreč za špekulativna sklepanja, zaradi katerih prihaja do neznanstvenih definicij, kajti preveč drzne so trditve, da je o odnosu med jezikom in zavestjo govorcev možno sklepati na osnovi pogostosti pojavljanja neke besede v jeziku. Metoda ni podkrepljena z empiričnimi dokazi, zato hipotezo ovržemo.</p>
  </page>
  <page xml:id="pb57" n="57" pdf_url="http://nl.ijs.si/project/kas/pdf/000/kas-844000.pdf#page=57">
    <p xml:id="pb57.p1" xml:lang="sl">III EMPIRIČNI DEL 1 RAZISKOVALNI NAMEN</p>
    <p xml:id="pb57.p2" xml:lang="sl">V empiričnem delu diplomskega dela se bomo posvetili subjektivni konstrukciji kulture in raziskovanju subjektovih zmožnosti konceptualizacije družbene realnosti, ki je zasidrana v jeziku. Pozornost bo osredotočena na nosilca in njegov pogled, kajti človek, njegova dejavnost in zavest predstavljajo sfero jezika. V večji meri nas bo zanimala rekonstrukcija jakobške tradicionalne duhovne kulture, na katero bomo sklepali po tipičnem jakobškem besedišču.</p>
    <p xml:id="pb57.p3" xml:lang="sl">2 RAZČLENITEV IN PODROBNA OPREDELITEV</p>
    <p xml:id="pb57.p4" xml:lang="sl">2.1 Raziskovalna vprašanja</p>
    <p xml:id="pb57.p5" xml:lang="sl">Raziskovalna vprašanja smo izpeljali predvsem iz teorije o jezikovnem determinizmu, katerega Junžič v knjigi Lingvistična antropologija razlaga kot povezavo med jezikovno strukturo in narodno miselnostjo ter načinom mišljenja. (Junžič, 1983, 158) Širše nas je zanimalo, kako lahko iz specifičnih besed razkrijemo skrite koncepte in z njimi razložimo tipično tradicionalno kulturo, in ali drži, da je jezik evidenca obstoječih stvari v svetu.</p>
    <p xml:id="pb57.p6" xml:lang="sl">Ožje pa smo se osredotočili na posameznika in njegov svet ter skušali tako iz jezikoslovne strukture sklepati na posameznikov način mišljenja in njegovo vsakodnevno življenje.</p>
    <p xml:id="pb57.p7" xml:lang="sl">Iz tega sledita dve raziskovalni vprašanji, s katerima bomo skušali dokazati, kar smo v teoretičnem delu spoznali za resnično, in sicer, da je jezik tisti, ki riše meje človekovega sveta in da lahko po besedišču sklepamo na značilnosti specifične kulture. Ko pa govorimo o besedišču, ne moremo mimo široke razčlenjenosti besedišča, ki se pojavi takrat, ko imajo člani neke kulture za neko stvar ali pojav veliko izrazov. Raziskovalna vprašanja so naslednja:</p>
  </page>
  <page xml:id="pb58" n="58" pdf_url="http://nl.ijs.si/project/kas/pdf/000/kas-844000.pdf#page=58">
    <p xml:id="pb58.p1" xml:lang="sl">• ali je za razumevanje jakobške kulture potrebno prepoznati lingvo-specifične besede narečnega jezika in v njih razkriti skrite koncepte;</p>
    <p xml:id="pb58.p2" xml:lang="sl">• ali je narečni jezik Jakobskega Dola evidenca obstoječih stvari v kraju Jakobski Dol;</p>
    <p xml:id="pb58.p3" xml:lang="sl">• ali je iz narečnega jezika Jakobskega Dola možno razbrati respondentov vsakdan;</p>
    <p xml:id="pb58.p4" xml:lang="sl">• ali široka razčlenjenost besedišča o neki stvari implicira na pomembnost te stvari za respondenta;</p>
    <p xml:id="pb58.p5" xml:lang="sl">• ali se narečni jezik Jakobskega Dola s časom spreminja ali ostaja enak kljub spremenjenemu načinu življenja.</p>
    <p xml:id="pb58.p6" xml:lang="sl">2.2 Raziskovalne domneve</p>
    <p xml:id="pb58.p7" xml:lang="sl">Če drži, da je za razumevanje kulture treba prepoznati lingvo-specifične besede, v katerih smo razkrili skrite koncepte, potem drži tudi teza, da lahko iz narečnih besed Jakobskega Dola sklepamo na tradicionalno duhovno kulturo tega kraja. . Predvidevamo torej, da narečne besede izhajajo predvsem iz dejavnosti, opravil in običajev nekega kraja, ki spadajo med elemente tradicionalne kulture. Prvi hipotezi sledi druga, ki smo jo izpeljali iz drugega raziskovalnega vprašanja. Če namreč drži teza, da z narečnim jezikom Jakobskega Dola človek določa, kaj v tem kraju obstaja, potem nujno sledi, da o nečem, kar v Jakobskem Dolu ne obstaja, ne moremo govoriti. Ker bo naša raziskava osredotočena na človeka, bomo iz njegovega besedišča sklepali na njegov vsakdan oziroma na njegovo koncepcijo sveta. Prav tako človekov vsakdan oblikuje subjektivni pogled na družbeno realnost, katero človek izraža tudi z jezikom, s tem pa nezavedno razlaga, kaj je njegov svet in kje so njegove meje. Tako iz raziskovalnega vprašanja, ali je iz narečnega jezika Jakobskega Dola možno razbrati človekov vsakdan, dobimo še četrto hipotezo. Predzadnjo hipotezo smo razvili iz raziskovalnega vprašanja o razčlenjenosti besedišča, kjer želimo dokazati, da mnogo besed za neko stvar ali pojav obstaja tam, kjer se o tej stvari ali pojavu največ govori in kjer je s to stvarjo življenje močno povezano in od nje odvisno. Zadnja hipoteza, ki smo jo razvili iz vprašanja, ali se narečni jezik s časom spreminja, govori o tem, da sta odločilna faktorja za to, da se narečni jezik Jakobskega Dola ne ohranja v svoji prvotni obliki, modernizacija in nova tehnologija.</p>
    <p xml:id="pb58.p8" xml:lang="sl">Hipoteze v empiričnem delu so naslednje:</p>
  </page>
  <page xml:id="pb59" n="59" pdf_url="http://nl.ijs.si/project/kas/pdf/000/kas-844000.pdf#page=59">
    <p xml:id="pb59.p1" xml:lang="sl">H1: Po narečnih besedah respondenta lahko sklepamo na tradicionalno duhovno kulturo kraja Jakobski Dol.</p>
    <p xml:id="pb59.p2" xml:lang="sl">H2: Če neka stvar v svetu za respondenta ne obstaja, o njej respondent ne more govoriti.</p>
    <p xml:id="pb59.p3" xml:lang="sl">H3: Iz narečnega jezika respondenta, lahko razberemo njegov vsakdan.</p>
    <p xml:id="pb59.p4" xml:lang="sl">H4: Respondentov subjektivni pogled na družbeno realnost po jeziku nam razlaga, kaj je njegov svet in kje so meje tega sveta.</p>
    <p xml:id="pb59.p5" xml:lang="sl">H5: Bogastvo besedišča se kaže na tistih področjih, o katerih respondent največ govori in mu največ pomenijo.</p>
    <p xml:id="pb59.p6" xml:lang="sl">H6: Moderniziran način življenja in nova tehnologija sta glavna faktorja, da se narečni jezik nenehno spreminja.</p>
    <p xml:id="pb59.p7" xml:lang="sl">3 METODOLOGIJA</p>
    <p xml:id="pb59.p8" xml:lang="sl">3.1 Raziskovalne metode</p>
    <p xml:id="pb59.p9" xml:lang="sl">Empirična raziskava je bila izvedena z uporabo deskriptivne metode, podatki pa so bili zbrani s kvalitativnim postopkom. Mesec kot kvalitativno raziskavo označuje raziskavo, »pri kateri sestavljajo osnovno izkustveno gradivo, zbrano v raziskovalnem procesu, besedni opisi ali pripovedi, in v kateri je to gradivo tudi obdelano in analizirano na beseden način brez uporabe merskih postopkov, ki dajo števila, in brez operacij nad števili«. (Mesec, 1998, 26)</p>
    <p xml:id="pb59.p10" xml:lang="sl">Natančneje smo oblikovali slovar narečnega jezika v kraju Jakobski Dol v Slovenskih goricah. Zanimala nas je rekonstrukcija jakobške tradicionalne duhovne kulture, na katero smo sklepali po tipičnem jakobškem besedišču. Do potrebnih rezultatov smo prišli tudi z iskanjem definicij besed, ki jih človek kot predstavnik narečnega jezika vcepi v svoj jezik. Bolj podrobno smo se osredotočili na opis pomena narečnih besed, ki ga respondent opredeli kot predstavo, ki je posplošena v jeziku, nam dostopna z jezikom in pripada kolektivnemu znanju o svetu.</p>
    <p xml:id="pb59.p11" xml:lang="sl">Za takšen pristop izhajanja iz leksikocentričnega stališča smo se odločili, ker so besede najštevilčnejše in najbolj reprezentativne enote nekega jezika. Besede vsebujejo lingvo- specifične koncepte jezika in zato oblikujejo sliko sveta. Imajo namreč ključno vlogo pri ustvarjanju načina mišljenja govorcev nekega jezika. (Uhlik, 2008, 77) 3.2 Raziskovalni vzorec</p>
  </page>
  <page xml:id="pb60" n="60" pdf_url="http://nl.ijs.si/project/kas/pdf/000/kas-844000.pdf#page=60">
    <p xml:id="pb60.p1" xml:lang="sl">V središču raziskave je posameznik predstavnik jakobške tradicije, kjer nas bo zanimal njegov subjektivni pogled na družbeno realnost. V tabeli predstavljamo glavne značilnosti intervjuja in intervjuvanca.</p>
    <p xml:id="pb60.p2" xml:lang="sl">Tabela 1: Informacije o intervjuju in intervjuvancu Datum intervjuja 11. 10. 2012 Kraj intervjuja Zgornji Jakobski Dol 53 Trajanje intervjuja 11.30−13.30</p>
    <p xml:id="pb60.p3" xml:lang="sl">Ime in priimek intervjuvanca Gospod Jože Gornik Spol intervjuvanca Moški Starost intervjuvanca 73 let</p>
    <p xml:id="pb60.p4" xml:lang="sl">Poklic intervjuvanca Papirničar, trenutno upokojen Država Slovenija</p>
    <p xml:id="pb60.p5" xml:lang="sl">Število otrok intervjuvanca 3</p>
    <p xml:id="pb60.p6" xml:lang="sl">Posebnosti intervjuja Intervju je zapisan v obliki besedila.</p>
  </page>
  <page xml:id="pb61" n="61" pdf_url="http://nl.ijs.si/project/kas/pdf/000/kas-844000.pdf#page=61">
    <p xml:id="pb61.p1" xml:lang="sl">3.3 Postopek zbiranja podatkov 3.3.1 Organizacija zbiranja podatkov</p>
    <p xml:id="pb61.p2" xml:lang="sl">S posameznim zainteresiranim predstavnikom jakobške kulture, ki je bil bistven za sodelovanje, smo enajstega oktobra 2012 na njegovem domu v Zgornjem Jakobskem Dolu 53 opravili intervju, ki smo ga sproti zapisovali v obliki besedila.</p>
    <p xml:id="pb61.p3" xml:lang="sl">Pred tem smo intervjuvanca osebno prosili za sodelovanje in mu na vpogled ponudili ključna vprašanja, da si je lahko vzel čas za premislek, s čimer smo lahko dobili bolj izčrpne odgovore.</p>
    <p xml:id="pb61.p4" xml:lang="sl">3.3.2 Vsebinsko-metodološke značilnosti instrumentov</p>
    <p xml:id="pb61.p5" xml:lang="sl">V empiričnem delu diplomskega dela smo se osredotočili na kvalitativno raziskovanje v obliki delno strukturiranega intervjuja. Šlo bo za zbiranje besedišča. Kot instrument nam je služilo vodilo za intervju oziroma seznam okvirnih tem, ki smo jih želeli osvetliti. V postopku analize gradiva smo s klasificiranjem enot gradiva oblikovali pojme, jih medsebojno povezali in oblikovali teoretično pojasnitev.</p>
    <p xml:id="pb61.p6" xml:lang="sl">Za polstrukturiran ali delno strukturiran intervju Mesec navaja, da pri njem »ne uporabljamo do potankosti vprašalnika, ampak zgolj vodilo ali predlogo za intervju, to je seznam okvirnih tem, ne podrobnih vprašanj. Spraševalec naj bi se, kolikor mogoče, umaknil v ozadje in pustil spraševancu, da prosto pripoveduje, ne da bi ga motil z vprašanji«. (Mesec, 1998, 80)</p>
    <p xml:id="pb61.p7" xml:lang="sl">Za takšen intervju smo se odločili, ker je bolj spontan, hkrati pa omogoča pridobivanje podrobnejših informacij ob sočasnem ohranjanju strukture odgovorov. Prav tako smo sogovornika lahko usmerili na vprašanja, ki so nas zanimala, in nam je odprta struktura vprašanj omogočala pridobiti tudi nepričakovana dejstva. Slabost polstrukturiranega intervjuja je, da lahko zaidemo v podrobnosti, ki nam vzamejo preveč časa.</p>
    <p xml:id="pb61.p8" xml:lang="sl">Osnovno vodilo pri intervjuju so bila raziskovalna vprašanja, kjer nas je zanimalo predvsem, kakšno je tipično jakobško besedišče in kako te besede razlaga in razume intervjuvanec. S tipičnimi besedami Jakobskega Dola smo pozneje skušali rekonstruirati tipično jakobško duhovno kulturo.</p>
  </page>
  <page xml:id="pb62" n="62" pdf_url="http://nl.ijs.si/project/kas/pdf/000/kas-844000.pdf#page=62">
    <p xml:id="pb62.p1" xml:lang="sl">3.4 Obdelava podatkov</p>
    <p xml:id="pb62.p2" xml:lang="sl">Odgovore na vprašanja odprtega tipa smo kodirali, klasificirali in kvalitativno analizirali.</p>
    <p xml:id="pb62.p3" xml:lang="sl">Tako smo odkrili značilne elemente in strukture ter obrazce. Kodiranje kvalitativnih podatkov je po Straussu eden od najpomembnejših elementov kvalitativnega raziskovanja. Strauss pravi, da je rezultat kodiranja določanje kategorij pojmov in njihovih medsebojnih odnosov ter relacij. (Strauss, 2003, 20−21) Obdelave intervjuja smo se lotili tako, da smo v zapisih intervjuja oziroma transkripcijah najprej poiskali in poudarili tiste dele besedila, ki smo jih spoznali kot bistvene za nadaljnjo raziskavo. Dobljene pomensko zaključene besede oziroma besedne zveze smo nato ločili od drugega, nebistvenega besedila. Tako smo opravili prvo fazo obdelave podatkov, ki jo Mesec imenuje določitev enot kodiranja. (Mesec, 1998, 103) Sledil je proces odprtega kodiranja. Odprto kodiranje je po Mesecu »postopek kategoriziranja in razvrščanja podatkov, v katerem posameznim delom besedila pripisujemo pojme; besedila, ki smo jim pripisali isti pojem, zberemo, jih ločimo od besedil, ki spadajo pod drugi pojem, in tako organiziramo podatke«. (Mesec, 1998, 106) Obdelava empiričnih podatkov je torej potekala v treh glavnih fazah: (1) pripisovanje pojmov empiričnim opisom, (2) združevanje sorodnih pojmov v kategorije, (3) analiza značilnosti pojmov in kategorij.</p>
    <p xml:id="pb62.p4" xml:lang="sl">Pri vsem tem smo upoštevali standarde in načela kakovosti in etičnosti evalvacije: prostovoljnost sodelovanja v raziskavi, varovanje identitete, zaupnost in zasebnost ter spoštovanje resnice.</p>
    <p xml:id="pb62.p5" xml:lang="sl">Kot primer odprtega kodiranja navajamo spodnjo tabelo.</p>
  </page>
  <page xml:id="pb63" n="63" pdf_url="http://nl.ijs.si/project/kas/pdf/000/kas-844000.pdf#page=63">
    <p xml:id="pb63.p1" xml:lang="sl">Tabela 2: Odprto kodiranje intervjuja Zap. št. Postavka Kod</p>
    <p xml:id="pb63.p2" xml:lang="sl">1 … se ukvarjam s kmetijstvom … pridelujem vrtnine in koruzo ter pšenico … ukvarjam se z izdelavo raznih izdelkov iz lesa. Veliko časa pa preživim tudi v svojem vinogradu … imam veliko dela s kletarjenjem.</p>
    <p xml:id="pb63.p3" xml:lang="sl">Človekov vsakdan</p>
    <p xml:id="pb63.p4" xml:lang="sl">2 Lahko bi rekel, da gre večji del za kmetijsko, vinogradniško in obrtniško območje.</p>
    <p xml:id="pb63.p5" xml:lang="sl">Skoraj vsaka hiša ima vsaj kakšno svinjo … Subjektivni pogled na družbeno realnost</p>
    <p xml:id="pb63.p6" xml:lang="sl">3 - Nekateri pa se poleg svinjereje na veliko ukvarjajo še z vzrejo krav ali ovc.</p>
    <p xml:id="pb63.p7" xml:lang="sl">- V centru Jakoba imamo cerkev, kmetijsko zadrugo, šolo in vrtec, pošto, gasilski dom in trgovino.</p>
    <p xml:id="pb63.p8" xml:lang="sl">- Imamo tudi nekaj gostiln in kmečkih turizmov.</p>
    <p xml:id="pb63.p9" xml:lang="sl">Objektivni pogled na družbeno realnost</p>
    <p xml:id="pb63.p10" xml:lang="sl">4 - Zdaj bom naštel nekaj besed, ki jih uporabljamo v kleteh in vinogradih.</p>
    <p xml:id="pb63.p11" xml:lang="sl">- Zdaj lahko greva v mojo garažo. Tam bova našla.</p>
    <p xml:id="pb63.p12" xml:lang="sl">- Zdaj pa lahko greva v hišo in začneva s kuhinjo.</p>
    <p xml:id="pb63.p13" xml:lang="sl">- In že greva v spalnico.</p>
    <p xml:id="pb63.p14" xml:lang="sl">Zasebno življenje</p>
    <p xml:id="pb63.p15" xml:lang="sl">5 - Pičoh rečemo sodu za vino ali jabolčnik.</p>
    <p xml:id="pb63.p16" xml:lang="sl">- Ejmpar je kovinsko vedro za prenašanje tekočine.</p>
    <p xml:id="pb63.p17" xml:lang="sl">- Blaja pa še danes rečemo leseni deski.</p>
    <p xml:id="pb63.p18" xml:lang="sl">- Šejfla je zajemalka.</p>
    <p xml:id="pb63.p19" xml:lang="sl">- Bedlank je večja lončena posoda za mesenje manjših količin kruha.</p>
    <p xml:id="pb63.p20" xml:lang="sl">- Rengla je posoda.</p>
    <p xml:id="pb63.p21" xml:lang="sl">- Taler je krožnik.</p>
    <p xml:id="pb63.p22" xml:lang="sl">Pojmi, ki so mu blizu</p>
  </page>
  <page xml:id="pb64" n="64" pdf_url="http://nl.ijs.si/project/kas/pdf/000/kas-844000.pdf#page=64">
    <p xml:id="pb64.p1" xml:lang="sl">- Trinkglasl je kozarec.</p>
    <p xml:id="pb64.p2" xml:lang="sl">- Širhakl je kovinska palica za mešanje žerjavice v štedilniku.</p>
    <p xml:id="pb64.p3" xml:lang="sl">- Protar rečemo pečici.</p>
    <p xml:id="pb64.p4" xml:lang="sl">- Nohkasl je izraz za nočno omarico.</p>
    <p xml:id="pb64.p5" xml:lang="sl">- Polšter rečemo vzglavniku.</p>
    <p xml:id="pb64.p6" xml:lang="sl">- Oblačila likamo s peglezlom ali likalnikom.</p>
    <p xml:id="pb64.p7" xml:lang="sl">- Na potrebo hodimo po naše na hezl, po slovensko pa na stranišče.</p>
    <p xml:id="pb64.p8" xml:lang="sl">- Heinks je moški konj, šnic pa kastriran konj …</p>
    <p xml:id="pb64.p9" xml:lang="sl">- Gula rečemo veliki debeli svinji.</p>
    <p xml:id="pb64.p10" xml:lang="sl">6 - Cugar je podolgovata suha buča v obliki hruške, ki služi za poteg vina iz soda in točenje vina v kozarce.</p>
    <p xml:id="pb64.p11" xml:lang="sl">- Voder smo rekli odrezanemu volovskemu rogu, ki smo ga obesili za pas kosca, v katerem je kosec imel vodo in brusni kamen.</p>
    <p xml:id="pb64.p12" xml:lang="sl">- Zug žaga je dolga, velika, tanka ročna žaga z ostrimi zobovi za žaganje celih dreves … danes jo je nadomestila motorna žaga.</p>
    <p xml:id="pb64.p13" xml:lang="sl">- Macl je bil leseni kij za cepanje drv, danes ga je nadomestil cepilec.</p>
    <p xml:id="pb64.p14" xml:lang="sl">- Štrozok je bil iz jute spleten žakl ali vreča, ki smo ga napolnili z ličjem od koruze in nam je služil, kot nam danes služi jogi vložek.</p>
    <p xml:id="pb64.p15" xml:lang="sl">- Prej včasih smo imeli drejš mašin. To je bila mlatilnica.</p>
    <p xml:id="pb64.p16" xml:lang="sl">- Imeli smo točno določene večnamenske prostore za mlatenje, vejanje in kjer smo hranili krmo za živino. Rečemo jim gumla.</p>
    <p xml:id="pb64.p17" xml:lang="sl">- Gepl je bila naprava za krožno vrtenje. Ne vem, kako naj to točno razložim … gre za mehansko napravo, ki prenaša silo vleke v krožno silo … Pojmi, ki so mu daleč tega danes več ni nikjer, ker je to napravo zamenjal motor.</p>
  </page>
  <page xml:id="pb65" n="65" pdf_url="http://nl.ijs.si/project/kas/pdf/000/kas-844000.pdf#page=65">
    <p xml:id="pb65.p1" xml:lang="sl">7 - Uh, če začneva samo pri plugu … vsak plug ima plužnice … pol imamo pri plužnicah plugov gredl … obstaja spojna veriga za plug in plužnice, mi pa ji rečemo goš pri plugu. Rukšlok je vprežno jermenje pri plugu za vole in konje.</p>
    <p xml:id="pb65.p2" xml:lang="sl">Štrange pa podaljšek rukšloga. Dritl rečemo leseni prečki za vleko. Vage so močnejše prečke za vleko …</p>
    <p xml:id="pb65.p3" xml:lang="sl">- Drugi nepogrešljivi pripomoček pri kmetijstvu je voz. Pri vozu imamo prednji štel in zadnji štel</p>
    <p xml:id="pb65.p4" xml:lang="sl">… Jakobčani rečemo, da ima voz sfouro … Trokšir rečemo podu za voz. Ovje je vlečni drog za voz … za stransko iglo pri jarmu rečemo šprucegl. Forhakl pa je jekleni kavelj za dvojno vprego.</p>
    <p xml:id="pb65.p5" xml:lang="sl">Pojmi s široko razčlenjenostjo besedišča</p>
    <p xml:id="pb65.p6" xml:lang="sl">8 - Večina besed se danes več ne uporablja.</p>
    <p xml:id="pb65.p7" xml:lang="sl">Zamenjali so jih novi izrazi, ki niso tipični samo za naše okolje, ampak za vso Slovenijo.</p>
    <p xml:id="pb65.p8" xml:lang="sl">-Za kopalnico ti nimam kaj povedati, prej jih ni bilo.</p>
    <p xml:id="pb65.p9" xml:lang="sl">- Teh izrazov danes več ne slišiš … Danes nimamo več vprege. Vse naredimo s traktorjem.</p>
    <p xml:id="pb65.p10" xml:lang="sl">- Ja, ker nismo bili nikoli sami. Naš kraj je bil pod vplivom tujcev, predvsem Avstrijcev … Naša govorica je v resnici samo popačenka med slovenščino in tujim jezikom, v tem primeru avstrijskim.</p>
    <p xml:id="pb65.p11" xml:lang="sl">- Ohranila se je, ker ni bilo večjih pretokov ljudi.</p>
    <p xml:id="pb65.p12" xml:lang="sl">Gre za tak zaprt kraj, v katerega prihaja malo ljudi in jih malo tudi odhaja.</p>
    <p xml:id="pb65.p13" xml:lang="sl">Splošno znanje o svetu</p>
  </page>
  <page xml:id="pb66" n="66" pdf_url="http://nl.ijs.si/project/kas/pdf/000/kas-844000.pdf#page=66">
    <p xml:id="pb66.p1" xml:lang="sl">- Če bi se ohranili ti stari običaji, bi se veliko več govorilo v pravem jakobškem jeziku oziroma v jakobškem narečju.</p>
    <p xml:id="pb66.p2" xml:lang="sl">- Kdor ni tega doživel, kar sem doživel jaz, si težko predstavlja pomen vseh teh jakobških besed.</p>
    <p xml:id="pb66.p3" xml:lang="sl">Zaradi obsežnosti empiričnega gradiva je nastalo veliko pojmov, ki niso bili povezani z drugimi, tudi nekaj takih, ki bi jih lahko označili za brezpredmetne. Kot predlaga Mesec, smo od vseh pojmov izbrali tiste, ki so se nam zdeli bistveni glede na namen raziskave.</p>
    <p xml:id="pb66.p4" xml:lang="sl">(Mesec 1998, 113)</p>
  </page>
  <page xml:id="pb67" n="67" pdf_url="http://nl.ijs.si/project/kas/pdf/000/kas-844000.pdf#page=67">
    <p xml:id="pb67.p1" xml:lang="sl">4 PREDSTAVITEV IN INTERPRETACIJA PODATKOV</p>
    <p xml:id="pb67.p2" xml:lang="sl">Intervjuvanca smo v glavnem spraševali o tem, ali obstajajo katere besede, ki so tipične za Jakobski Dol. Pri tem smo ga prosili, da nam ob vsaki besedi, katere se spomni, pove, kako to besedo razume, kaj si z njo predstavlja in ali bi jo lahko definiral.</p>
    <p xml:id="pb67.p3" xml:lang="sl">Odgovore v intervjuju smo z odprtim kodiranjem razvrstili v nekaj sklopov, in sicer:</p>
    <p xml:id="pb67.p4" xml:lang="sl">• človekov vsakdan in zasebno življenje,</p>
    <p xml:id="pb67.p5" xml:lang="sl">• subjektivni pogled na družbeno realnost,</p>
    <p xml:id="pb67.p6" xml:lang="sl">• objektivni pogled na družbeno realnost,</p>
    <p xml:id="pb67.p7" xml:lang="sl">• pojmi, ki so mu blizu,</p>
    <p xml:id="pb67.p8" xml:lang="sl">• pojmi, ki so mu daleč,</p>
    <p xml:id="pb67.p9" xml:lang="sl">• pojmi s široko razčlenjenostjo besedišča,</p>
    <p xml:id="pb67.p10" xml:lang="sl">• splošno znanje o svetu.</p>
    <p xml:id="pb67.p11" xml:lang="sl">4.1 Človekov vsakdan in zasebno življenje</p>
    <p xml:id="pb67.p12" xml:lang="sl">Od intervjuvanca smo najprej želeli izvedeti, s čim se ukvarja v svojem prostem času, saj menimo, da lahko prosti čas, ki ga človek ima, zelo vpliva na njegovo razumevanje družbene realnosti. Vprašanje o prostem času se nam je zdelo pomembno tudi zato, ker ima intervjuvanec status upokojenca, kar pomeni, da ima veliko prostega časa.</p>
    <p xml:id="pb67.p13" xml:lang="sl">Intervjuvanec je tako pri vprašanju o prostem času v večji meri izpostavil svoj vsakdan in zasebno življenje.</p>
    <p xml:id="pb67.p14" xml:lang="sl">Govoril je o tem, da se ukvarja s kmetijstvom in da prideluje vrtnine za lastno uporabo ter pšenico in koruzo, ki služita kot krma njegovim svinjam. Veseli ga delo, ki ga ima z vinogradom, in pravi, da rad kletari. Največ svojega prostega časa pa preživi v svoji garaži, kjer iz lesa z užitkom izdeluje raznovrstne lesene izdelke.</p>
    <p xml:id="pb67.p15" xml:lang="sl">V zasebno življenje lahko vključimo prostore, kjer intervjuvanec preživi večino svojega vsakdana. To sta klet, kjer kletari, in garaža, kjer izdeluje izdelke iz lesa. Prav tako v to kategorijo uvrstimo vinograd, kjer skrbi za trto, in navsezadnje hišo, ki predstavlja glavni bivalni prostor.</p>
  </page>
  <page xml:id="pb68" n="68" pdf_url="http://nl.ijs.si/project/kas/pdf/000/kas-844000.pdf#page=68">
    <p xml:id="pb68.p1" xml:lang="sl">V nadaljevanju bomo videli, da sta zasebno življenje in človekov vsakdan zelo pomembna faktorja pri izbiri besed, ki nam jih je predstavnik jakobške tradicije v intervjuju navedel kot besede, ki bi naj spadale pod jakobško narečje. To lahko potrdimo z naslednjim stavkom iz intervjuja: »Zdaj bom naštel nekaj besed, ki jih uporabljamo v kleteh in vinogradih.«</p>
    <p xml:id="pb68.p2" xml:lang="sl">Odgovori intervjuvanca na vprašanje, kako preživlja prosti čas, kažejo torej na to, kakšna sta človekov vsakdan in zasebno življenje, in s tem oblikujejo njegovo koncepcijo družbene realnosti oziroma njegov pogled na svet.</p>
    <p xml:id="pb68.p3" xml:lang="sl">4.2 Subjektivni pogled na družbeno realnost</p>
    <p xml:id="pb68.p4" xml:lang="sl">Iz začetnega vprašanja o prostem času smo izvedeli, kakšen je subjektivni pogled intervjuvanca na njegovo življenje, zdaj pa nas zanima še širša družbena skupnost, skupnost, ki se ne navezuje samo na njegovo zasebno življenje, ampak na življenje vseh Jakobčanov. Tako smo nehote prišli do kategorije subjektivnega pogleda na družbeno realnost.</p>
    <p xml:id="pb68.p5" xml:lang="sl">Ko smo intervjuvanca vprašali po značilnostih njegovega domačega kraja in kaj bi pri njih izpostavil, je ponovno nezavedno opisal to, s čimer se ukvarja sam: »Lahko bi rekel, gre večji del za kmetijsko, vinogradniško in obrtniško območje /…/« Ponovno je torej nezavedno opisal svoj način življenja, ki ga je posplošil na celotno populacijo svojega kraja. To kaže na to, da njegova prvotna slika o domačem kraju prav tako izvira iz njegovega življenja in njegovih lastnih izkušenj.</p>
    <p xml:id="pb68.p6" xml:lang="sl">4.3 Objektivni pogled na družbeno realnost</p>
    <p xml:id="pb68.p7" xml:lang="sl">Pozneje smo intervjuvanca prosili, naj dobro razmisli o tem, katere bi še lahko bile širše tipične značilnosti njegovega domačega kraja, ki pa niso nujno povezane s tem, s čimer se on sam ukvarja. Želeli smo torej pridobiti nekaj informacij o samem kraju na splošno in o njegovi kulturi, da bi lahko na osnovi odgovora pozneje ugotavljali, ali se narečne besede, katerih se je spomnil intervjuvanec, navezujejo na samo kulturo in značilnosti Jakobskega Dola ali se morda navezujejo zgolj na intervjuvančevo življenje. Podatek, ki bi ga pridobili, bi bil pomemben tudi za nadaljnje iskanje odgovora na vprašanje, ali lahko po jeziku sklepamo na tradicionalno duhovno kulturo nekega kraja. Pri tem smo ugotovili, da predstavnik jakobške tradicije na to vprašanje le stežka odgovori in da so njegovi odgovori zelo skopi in pusti.</p>
  </page>
  <page xml:id="pb69" n="69" pdf_url="http://nl.ijs.si/project/kas/pdf/000/kas-844000.pdf#page=69">
    <p xml:id="pb69.p1" xml:lang="sl">Ob zastavljenem vprašanju smo izvedeli le to, da se Jakobčani poleg svinjereje ukvarjajo tudi z vzrejo krav in ovc: »Skoraj vsaka hiša ima vsaj kakšno svinjo, nekateri pa se poleg svinjereje na veliko ukvarjajo še z vzrejo krav ali ovc.« Poleg tega izvemo še, katere so zgradbe, ki so v samem centru Jakobskega Dola: »Imamo tudi nekaj gostiln in kmečkih turizmov. V centru Jakoba imamo cerkev, kmetijsko zadrugo, šolo in vrtec, pošto, gasilski dom in trgovino.«</p>
    <p xml:id="pb69.p2" xml:lang="sl">Ker več nismo izvedeli, smo se morali z odgovorom zadovoljiti. Vse, kar je povedal intervjuvanec o kraju, smo uvrstili v kategorijo objektivni pogled na družbeno realnost, ker smo bili sprva prepričani, da gre za neke vrste objektivne podatke, saj govorijo o nečem, kar je splošno znano o samem kraju.</p>
    <p xml:id="pb69.p3" xml:lang="sl">Po dolgem premisleku smo ugotovili, da se povedano kljub navidezni objektivnosti navezuje na intervjuvančevo življenje, saj se z vzrejo krav in ovc ukvarjata prvi in drugi sosed, ki vsekakor zasedata posebno mesto v intervjuvančevem zasebnem življenju, saj je na deželi pomembno, da se vzdržujejo dobri sosedski odnosi. Prav tako smo ugotovili, da ima intervjuvanec vnuka, ki obiskuje Osnovno šolo Jakobski Dol, in da včasih potrebuje kakšno stvar iz kmetijske zadruge, da lahko pridela vse vrtnine in vino. Prav tako brez jela ni dela in brez pošte ni denarja, zato sta tudi trgovina in pošta v Jakobskem Dolu pomembna faktorja njegovega vsakdana.</p>
    <p xml:id="pb69.p4" xml:lang="sl">Potemtakem bi težko rekli, da je v opisu samega kraja kaj, kar ni povezano z intervjuvančevim zasebnim življenjem in njegovim vsakdanom. Zato kategorijo objektivni pogled na družbeno realnost sprejmemo kot brezpredmetno, saj nam ne služi kot pomoč pri iskanju odgovora na zastavljena raziskovalna vprašanja. Ugotovili smo samo to, da vse, kar določen človek izraža, izhaja iz njegovega subjektivnega pogleda na družbeno realnost.</p>
  </page>
  <page xml:id="pb70" n="70" pdf_url="http://nl.ijs.si/project/kas/pdf/000/kas-844000.pdf#page=70">
    <p xml:id="pb70.p1" xml:lang="sl">4.4 Pojmi, ki so mu blizu</p>
    <p xml:id="pb70.p2" xml:lang="sl">Pod kategorijo pojmi, ki so mu blizu, smo razvrstili besede, ki so bile odgovor na vprašanje, katere so tipične jakobške narečne besede. Glavno vprašanje je torej zadevalo jakobško besedišče in šlo je za nabiranje le-tega. S pomočjo jakobškega besedišča smo želeli odgovoriti na vprašanje, ali drži, da je za razumevanje kulture treba prepoznati lingvo-specifične besede jezika in v njih razkriti skrite koncepte.</p>
    <p xml:id="pb70.p3" xml:lang="sl">Kategorija pojmi, ki so mu blizu, zajema besede, ki intervjuvancu niso povzročale večjih težav pri njihovi obrazložitvi in kjer je šlo predvsem za pojme stvari, s katerimi se jakobški predstavnik srečuje še danes in to skoraj vsak dan. S to kategorijo smo skušali odgovoriti na raziskovalno vprašanje, ali je možno iz jezika razbrati človekov vsakdan, pri čemer smo mnenja, da je takšno početje možno, saj se je intervjuvanec v večji meri spomnil takšnih besed, ki so v njegovem življenju del njegovega vsakdana.</p>
    <p xml:id="pb70.p4" xml:lang="sl">To, da so mu besede blizu, smo sklepali tudi iz tega, da mu definicija teh narečnih besed ni povzročala večjih težav, saj jih je intervjuvanec v večji meri pojasnil tako, da je tem besedam poiskal sopomenko, ki jo najdemo v slovenskem knjižnem jeziku. Za primer lahko navedemo nekaj teh: »šejfla je zajemalka«; »taler je krožnik«; »nohkasl je izraz za nočno omarico«.</p>
    <p xml:id="pb70.p5" xml:lang="sl">Ugotovili smo, da večina teh pojmov opisuje predmete, ki so še danes v človekovem vsakdanu in pomagajo pri delu in vsakodnevnih opravilih. Tako je, na primer, intervjuvancu blizu pojem pičoh: »Pičoh rečemo sodu za vino ali jabolčnik.« Ker smo iz prvega vprašanja o prostem času izvedeli, da je njegov konjiček kletarstvo, smo besedo pičoh povezali s kategorijo vsakdana, ki je neposredno povezana s kategorijo besed, ki so mu blizu. Podobno je z besedami, kot so ejmpar, gantnar, laifka, pulka in brenta, ki se še danes uporabljajo v vinogradništvu in kletarjenju. Vseh teh besed se je intervjuvanec spomnil, ker predstavljajo del njegovega vsakodnevnega življenja še danes.</p>
    <p xml:id="pb70.p6" xml:lang="sl">Podobno kot besede s področja vinogradništva našteje besede, ki se navezujejo na njegov najljubši konjiček − ustvarjanje izdelkov iz lesa: »Höbl je skobec. Rošpla je pila za piljenje lesa. Rehmaster je orodje za rezanje lesa.«</p>
  </page>
  <page xml:id="pb71" n="71" pdf_url="http://nl.ijs.si/project/kas/pdf/000/kas-844000.pdf#page=71">
    <p xml:id="pb71.p1" xml:lang="sl">Ugotavljamo torej, da gre tukaj za besede, s katerimi se posameznik srečuje vsakodnevno, zato so definicije teh besed kratke in natančne in mu ne predstavljajo težav. Gre torej za pojme, ki so mu blizu in se neposredno navezujejo na kategorijo vsakdana in zasebnega življenja, s čimer smo potrdili tezo, da lahko iz narečnega jezika navadnega človeka razberemo človekov vsakdan.</p>
    <p xml:id="pb71.p2" xml:lang="sl">Čeprav Južnič (1983, 154) trdi, da implicitna kultura vedno odseva v jeziku in da vanjo sodijo načini vedenja in predpisi o obnašanju, ideje in vrednote, ki postanejo tradicija, smo sami v raziskavi ugotovili, da je nemogoče, da bi lahko po narečnih besedah, ki se jih je spomnil en sam človek, prepoznali lingvo-specifične besede in v njih razkrili skrite koncepte, po katerih bi lahko sklepali na tradicionalno duhovno kulturo nekega kraja. Do te ugotovitve smo prišli tako, da se besede, ki jih je naštel intervjuvanec, navezujejo več ali manj le na njegovo zasebno življenje in nimajo neke velike zveze s tradicionalno kulturo celotnega kraja.</p>
    <p xml:id="pb71.p3" xml:lang="sl">Pod lingvo-specifične besede, pri katerih smo morda uspeli razkriti skrite koncepte, ki bi kazali na tradicionalno kulturo Jakobskega Dola, smo uvrstili le besedo brenta ali puta, ki jo intervjuvanec razloži takole: »Brenta ali puta je posoda za nošenje grozdja na hrbtu.</p>
    <p xml:id="pb71.p4" xml:lang="sl">Puta eeee je klic za putnara, ko se bere grozdje in ko imajo berači polne ejmpare ali vedra grozdja.« Sama beseda puta kaže na stari običaj trgatve, ki ga še danes izvajajo tako, da imajo, ko se trga grozdje, berači putnara, ki jim sproti odnaša grozdje v veliki posodi, ki jo nosi na hrbtu. Koncept, ki se skriva v ozadju, je ta, da je putnar po običaju vedno bil moški, ki je prišel k družini kot nov član in se je želel dokazati kot pravi moški.</p>
    <p xml:id="pb71.p5" xml:lang="sl">Če je zdržal vse napore in vztrajal do konca trgatve, ga je družina sprejela za pravega moškega, vrednega ženske, ki jo je hotel za ženo.</p>
    <p xml:id="pb71.p6" xml:lang="sl">Menimo pa, da je to le delček tradicionalne kulture v Jakobu, ki nam pove le malo o življenju Jakobčanov in njihovih običajih. Verjamemo, da bi mnogo več jakobških lingvo-specifičnih besed, v katerih se skrivajo skriti koncepti, pridobili z večjim številom intervjujev različnih ljudi, ki bivajo v Jakobskem Dolu.</p>
  </page>
  <page xml:id="pb72" n="72" pdf_url="http://nl.ijs.si/project/kas/pdf/000/kas-844000.pdf#page=72">
    <p xml:id="pb72.p1" xml:lang="sl">4.5 Pojmi, ki so mu daleč</p>
    <p xml:id="pb72.p2" xml:lang="sl">V intervjuju pa smo z vprašanjem, ali lahko naštejete in obrazložite nekaj tipičnih jakobških besed, naleteli tudi na besede, ki se jih je intervjuvanec spomnil, vendar je o njih težko govoril. Obrazložitev oziroma definicija samih besed mu je delala nemalo težav, nakar smo ugotovili, da je vsem takšnim pojmom skupno nekaj, in sicer so bile besede namenjene stvarem, ki jih danes v življenju Jakobčanov ne najdemo več. Torej tu je vir izrazite jezikovne dinamike. Kot piše Južnič: »Besede izginjajo, ko niso več pomembne zadeve, opravki in procesi, ki so jih poimenovale.« (Južnič, 1983, 143) Tako je, na primer, opisal besedo gepl: »Gepl je bila naprava za krožno vrtenje. Ne vem, kako naj to točno razložim. To napravo je poganjal junec, za gnanje mlatilnice. Torej gre za mehansko napravo, ki prenaša silo vleke v krožno silo. Iz tega so prišle konjske sile.</p>
    <p xml:id="pb72.p3" xml:lang="sl">Tega danes več ni nikjer, ker je to napravo zamenjal motor.« V obrazložitvi besede gepl naletimo na nejasnosti in zmedenost. Menimo, da je takšna zmedenost posledica tega, ker gepl danes v intervjuvančevem življenju ne obstaja več in zanj zato ni našel prave definicije. Iz tega lahko sklepamo, da za neko stvar, ki je nekoč obstajala in je dandanes več ne najdemo v življenju posameznikov, ne najdemo prave besede oziroma o njej težko govorimo.</p>
    <p xml:id="pb72.p4" xml:lang="sl">Enako govori Južnič v svoji knjigi, ko piše, da je način proizvodnje spremenil družbo in seveda s tem tudi jezik, ki je moral prevzeti nove tehnološke izraze in podobno. (Južnič, 1983, 144)</p>
    <p xml:id="pb72.p5" xml:lang="sl">Podobno se je zgodilo pri razlagi besede štrozok, ki predstavlja iz jute spleten žakelj ali vrečo, ki je bila napolnjena z ličjem od koruze in jim je služila kot žimnica, na kateri so nekoč, ko še ni bilo žimnic in danes udobnih jogi vložkov, spali. Ob razlagi same besede je bilo ponovno opaziti težave, ko intervjuvanec ni našel ustrezne definicije in je za opis in postopek obrazložitve porabil veliko več časa, kot ga je porabil pri besedah, ki so mu blizu.</p>
    <p xml:id="pb72.p6" xml:lang="sl">K tem pojmom se pridružujejo besede za predmete, ki prav tako danes ne obstajajo več in so že skoraj pozabljene, kot so zug žaga, macl, drejš mašin in gumla.</p>
  </page>
  <page xml:id="pb73" n="73" pdf_url="http://nl.ijs.si/project/kas/pdf/000/kas-844000.pdf#page=73">
    <p xml:id="pb73.p1" xml:lang="sl">Za vse pojme, ki so intervjuvancu daleč, velja, da so to besede za stvari iz preteklosti, katerih danes več ne najdemo. Potemtakem sklepamo, da je težko govoriti o nečem, kar več ne obstaja, in še težje ali celo nemogoče pa o nečem, kar sploh ne obstaja in nikoli ni obstajalo. Zadnje lahko potrdimo z naslednjim intervjuvančevim stavkom: »Za kopalnico ti nimam kaj povedati. Prej jih ni bilo.« 4.6 Pojmi s široko razčlenjenostjo besedišča</p>
    <p xml:id="pb73.p2" xml:lang="sl">V podvprašanju o orodju, ki ga uporabljajo za obdelovanje njiv, se je intervjuvanec spomnil na nepogrešljiv pripomoček, ki mu rečemo plug. O plugu je imel povedati ogromno. Pravzaprav se je sam od sebe lotil opisa vseh sestavnih delov in jim pripisal tipična jakobška imena. Tako je v zvezi s plugom naštel več besed, ki se na besedo plug navezujejo: »Vsak plug ima plužnice, ki predstavljajo prednji del pluga in so iz dveh koles, služijo pa regulaciji globine brazde. Pol imamo pri plužnicah plugov gredl, ki je lesena os pri plugu. Obstaja tudi spojna veriga za plug in plužnice, mi pa ji rečemo goš pri plugu. Rukšlok je vprežno jermenje pri plugu za vole in konje. Štrange pa so podaljšek rukšloga in so iz pletene vrvi. Dritl rečemo leseni prečki za vleko. Vage so močnejše prečke za vleko, kjer sta bila na vsaki strani dva dritla. To pa, mislim, da bi bilo pri plugu vse. Ne vem, če si znaš cel sistem predstavljat.«</p>
    <p xml:id="pb73.p3" xml:lang="sl">Definicijo pluga smo tako uvrstili v kategorijo pojmov s široko razčlenjenostjo besedišča, ki se navezuje na naše raziskovalno vprašanje o tem, ali lahko na osnovi široke razčlenjenosti besedišča razberemo, kaj je za člane neke družbe pomembno.</p>
    <p xml:id="pb73.p4" xml:lang="sl">Južnič piše, da so najpomembnejše stvari iz naravnega okolja izjemno razčlenjene. Tezo potrdi tako, da navede primer Eskimov, ki imajo vsaj ducat besed, ki poimenujejo sneg v različnih oblikah. Življenje Eskimov je namreč s snegom tako zelo povezano in od njega odvisno, da prav to zahteva številne semantične vrednote, ki povedo nekaj natančnejšega o snegu. Če bi nadaljevali, bi ugotovili, da ljudje v puščavah poznajo veliko izrazov za različne vrste peska. Torej dejstvo je, da se besedišče s posebnim bogastvom odraža na tistem področju, o katerem ljudje največ govorijo. (Južnič, 1983, 148−149) Torej, tako kot je pri Eskimih razpoznati razčlenjenost pojma o snegu, tako smo tudi pri plugu razpoznali razčlenjenost besedišča in iz tega sklepamo na to, da je do takšne razčlenjenosti prišlo, ker je oranje ena od najpomembnejših dejavnosti, s katero se ukvarjajo na podeželju v Jakobskem Dolu. Namreč drži, da sta kmetijstvo in poljedelstvo eni od najpomembnejših panog v tem kraju in da veliko ljudem pomenita edini vir preživetja.</p>
  </page>
  <page xml:id="pb74" n="74" pdf_url="http://nl.ijs.si/project/kas/pdf/000/kas-844000.pdf#page=74">
    <p xml:id="pb74.p1" xml:lang="sl">Kot naslednji pomemben pripomoček pri kmetovanju je intervjuvanec omenil voz. Enako kot je storil pri plugu, je tudi voz razstavil na sestavne dele in nam zaupal tipične jakobške besede za vsak sestavni del posebej: »Pri vozu imamo prednji štel in zadnji štel.</p>
    <p xml:id="pb74.p2" xml:lang="sl">To sta opori, na katere so nameščena kolesa. Jakobčani rečemo, da ima voz sfouro, ki je vezna gred za prednji in zadnji štel. Trokšir rečemo podu za voz. Ovje je vlečni drog za voz. Imamo prav poseben izraz za stransko iglo pri jarmu in ji rečemo šprucegl. Forhakl pa je jekleni kavelj za dvojno vprego.«</p>
    <p xml:id="pb74.p3" xml:lang="sl">Tako za plug kot za voz velja enako, da gre za dva nepogrešljiva pripomočka pri kmetovanju. Dejstvo je, da je kmetovanje ena od najpomembnejših panog, s katero se ukvarja intervjuvanec in večina Jakobčanov. Za predmete, ki se človeku zdijo pomembni, pozna človek veliko besed, zato je imel naš intervjuvanec toliko povedati o plugu in vozu.</p>
    <p xml:id="pb74.p4" xml:lang="sl">Pomembnost teh pripomočkov lahko potemtakem razberemo iz široke razčlenjenosti besedišča.</p>
    <p xml:id="pb74.p5" xml:lang="sl">4.7 Splošno znanje o svetu</p>
    <p xml:id="pb74.p6" xml:lang="sl">Za konec intervjuja smo intervjuvancu postavili vprašanje, ki nam lahko pokaže neko splošno vedenje intervjuvanca o svetu. Povprašali smo ga, kaj meni, da je vplivalo na nastanek jakobškega narečja in ali se bo to narečje ohranilo ali ne. Odgovor je bil naslednji: »Ja, ker nismo bili nikoli sami. Naš kraj je bil vedno pod vplivom tujcev, predvsem Avstrijcev.«</p>
    <p xml:id="pb74.p7" xml:lang="sl">Intervjuvanec je torej menil, da je na nastanek jakobške govorice močno vplivala avstrijska kultura. Sam je črnogledo dodal: »Naša govorica je v resnici samo popačenka med slovenščino in tujim jezikom, v tem primeru avstrijskim.« Kljub črnogledosti intervjuvanca verjamem, da je jakobška govorica nekaj posebnega.</p>
  </page>
  <page xml:id="pb75" n="75" pdf_url="http://nl.ijs.si/project/kas/pdf/000/kas-844000.pdf#page=75">
    <p xml:id="pb75.p1" xml:lang="sl">Čeprav je veliko besed izpeljanih iz avstrijskega jezika, so Jakobčani tem dodali noto slovenskega jezika in tako ustvarili poseben jezik, v katerem se sporazumevajo še danes.</p>
    <p xml:id="pb75.p2" xml:lang="sl">To pa navsezadnje ohranja jakobško tradicionalno kulturo, ki jo poleg običajev vsekakor ohranja tudi narečni jezik.</p>
    <p xml:id="pb75.p3" xml:lang="sl">Vprašanju, kaj je bil glavni faktor, da se je narečje tako ohranilo, je sledil odgovor: »Ohranilo se je, ker ni bilo večjih pretokov ljudi. Gre za tak zaprt kraj, v katerega prihaja malo ljudi in jih malo tudi odhaja.« Odgovor smo razumeli tako, da je za ohranitev nekega jezika potrebna določena zaprtost specifične družbe in to, da v Jakobski Dol ne prihajajo tujci in da niti domači ljudje tega kraja ne zapuščajo radi, kaže na zaprtost tega kraja, kjer se samo tako lahko ohranja narečna govorica, ki je značilna za to skupnost.</p>
    <p xml:id="pb75.p4" xml:lang="sl">Za konec intervjuvanec doda zanimivo misel: »Kdor ni tega doživel, kar sem doživel jaz, si težko predstavlja pomen vseh jakobških besed.« To razumemo kot dejstvo, da je za razumevanje neke besede treba imeti izkušnjo s predmetom te besede. Če te izkušnje nikoli ni bilo ali zanjo nismo slišali, si težko ustvarimo predstavo ali koncepcijo o neki stvari.</p>
  </page>
  <page xml:id="pb76" n="76" pdf_url="http://nl.ijs.si/project/kas/pdf/000/kas-844000.pdf#page=76">
    <p xml:id="pb76.p1" xml:lang="sl">3 SKLEPNE UGOTOVITVE EMPIRIČNEGA DELA</p>
    <p xml:id="pb76.p2" xml:lang="sl">Da bi lahko s čim večjo gotovostjo na osnovi empiričnih dognanj bodisi potrdili bodisi ovrgli na začetku postavljene hipoteze, bomo sprva odgovorili na zastavljena raziskovalna vprašanja.</p>
    <p xml:id="pb76.p3" xml:lang="sl">S prvim raziskovalnim vprašanjem: »Ali je za razumevanje jakobške kulture potrebno prepoznati lingvo-specifične besede narečnega jezika in v njih razkriti skrite koncepte?«, smo skušali ugotoviti, ali drži, da lahko po lingvo-specifičnih besedah, ki so tipične za kraj Jakobski Dol, razkrijemo koncepte, ki se skrivajo v ozadju besede in so tipični za kulturo tega kraja in to isto kulturo tudi izražajo. V vsakem jeziku neke specifične kulture se namreč skrivajo skriti pomeni besed, ki kažejo na posebnosti te kulture. V raziskavi smo ugotovili, da obstajajo takšne besede, ki imajo skrite koncepte, a smo s težavo odkrili veliko teh, saj bi za to potrebovali veliko besed z različnih področij, ki so vezane na celotno kulturo. Torej v besed, ki smo jih pridobili, nismo mogli razkriti skritih konceptov, ki bi bili tipični za tradicionalno duhovno kulturo Jakobskega Dola.</p>
    <p xml:id="pb76.p4" xml:lang="sl">Z drugim raziskovalnim vprašanjem: »Ali je narečni jezik Jakobskega Dola evidenca obstoječih stvari v kraju Jakobski Dol?«, smo želeli odkriti, ali lahko na osnovi besed, ki v jeziku Jakobčanov obstajajo, določimo, kaj v samem kraju biva. Predvidevamo namreč, da o nečem, česar ni, ne moremo govoriti oziroma povedano drugače, kjer ni besede, ni stvari. Z intervjujem smo dobili odgovor, da z narečnim jezikom Jakobskega Dola res določamo, kaj v tem kraju obstaja in kaj ne. Intervjuvanec je namreč s težavo govoril o stvareh, ki več ne obstajajo in ni mogel govoriti o nečem, kar sploh ni obstajalo.</p>
    <p xml:id="pb76.p5" xml:lang="sl">S tretjim raziskovalnim vprašanjem: »Ali je iz narečnega jezika Jakobskega Dola možno razbrati respondentov vsakdan?«, smo želeli ugotoviti, ali lahko iz besedišča respondenta razberemo njegov vsakdan. Predvidevamo, da z jezikom opisujemo realnost, kot jo vidimo mi sami, in ta realnost je v večji meri del našega vsakdana. Ugotovili smo, da je intervjuvanec najprej opazil le stvari, ki so del njegovega zasebnega in vsakdanjega življenja. To, česar intervjuvanec ni poznal ali ni bilo del njegovega vsakdana, tega ni opazil in o tem ni govoril. Raziskava nam je torej potrdila, da lahko iz intervjuvančeve jakobške govorice razberemo njegov vsakdan.</p>
  </page>
  <page xml:id="pb77" n="77" pdf_url="http://nl.ijs.si/project/kas/pdf/000/kas-844000.pdf#page=77">
    <p xml:id="pb77.p1" xml:lang="sl">S četrtim raziskovalnim vprašanjem: »Ali široka razčlenjenost besedišča o neki stvari implicira na pomembnost te stvari za respondenta?«, smo želeli izvedeti, ali drži, da ko imamo za neko stvar veliko izrazov in imen, da je ta stvar za posameznika pomembnejša od stvari, za katero ima posameznik malo ali le en izraz. Torej, vprašanje je, ali iz razčlenjenosti besedišča nekega pojava ali stvari nujno sledi pomembnost tega pojava ali stvari za člana neke specifične kulture. Z raziskavo smo ugotovili, da lahko na osnovi razčlenjenosti besedišča sklepamo na pomembnost neke stvari, saj v nasprotnem primeru posameznik za neko stvar, ki o njej redko govori in jo malo uporablja, nima veliko besed.</p>
    <p xml:id="pb77.p2" xml:lang="sl">V našem primeru je predstavnik jakobške tradicije izpostavil dve stvari, za kateri je podrobno razčlenil in poimenoval vsak sestavni del stvari posebej. Šlo je za pripomočka pri kmetovanju in poljedelstvu, ki sta dve najpomembnejši dejavnosti Jakobskega Dola.</p>
    <p xml:id="pb77.p3" xml:lang="sl">Zato smo na vprašanje o razčlenjenosti besedišča odgovorili, da drži, da razčlenjenost besedišča implicira na pomembnost nekega pojava ali stvari v respondentovem življenju.</p>
    <p xml:id="pb77.p4" xml:lang="sl">Z zadnjim raziskovalnim vprašanjem: »Ali se narečni jezik Jakobskega Dola s časom spreminja ali ostaja enak kljub spremenjenemu načinu življenja?«, smo želeli izvedeti, ali obstaja možnost, da se jezik s časom ohranja kljub novim načinom življenja, kot so na primer vdor medijev v neki prostor, nova tehnologija, ki je zamenjala staro mehanizacijo, in navsezadnje prihod tujih ljudi, ki se priseljujejo iz drugih krajev. Zanimalo nas je, ali je možno, da vsi ti dejavniki nimajo vpliva na narečni jezik. Z raziskavo smo ugotovili, da bi težko rekli, da se je jakobški narečni jezik ohranil v takšni obliki, kakršen je bil pred leti, ko vseh teh dejavnikov še ni bilo. Sam intervjuvanec je kot razlog, zakaj se narečje ni ohranilo, naštel dejavnike, za katere smo predvidevali, da so dejavniki, ki vplivajo na to, da se narečni jezik ne ohranja v prvotni obliki.</p>
    <p xml:id="pb77.p5" xml:lang="sl">Na osnovi pridobljenih podatkov bi težko v celoti potrdili ali ovrgli prvo hipotezo, da lahko po narečnih besedah respondenta sklepamo na tradicionalno duhovno kulturo kraja Jakobski Dol. Ugotovili smo, da veliko besed, ki nam jih je intervjuvanec naštel, izhaja iz preteklosti in se navezuje na razne stare običaje, ki pa jih na žalost danes redko vidimo.</p>
    <p xml:id="pb77.p6" xml:lang="sl">Eden od teh, ki smo ga zasledili v intervjuju, je vsekakor trgatev grozdja, kjer je običaj, da putnar odnaša grozdje beračem in če kljub vsem naporom uspe zdržati do konca, si pridobi status pravega moškega. Menimo, da bi bilo možno ravno na osnovi takšnih besed skonstruirati tradicionalno duhovno kulturo tega kraja, a bi za takšen podvig potrebovali bolj širok spekter besed s strani več različnih ljudi in področij, katerim je skupen nek prostor, ki ga raziskujemo. Ker smo se v raziskavi lotili le enega intervjuja, nam zaradi pomanjkanja podatkov ni uspelo narediti rekonstrukcije jakobške tradicionalne duhovne kulture.</p>
  </page>
  <page xml:id="pb78" n="78" pdf_url="http://nl.ijs.si/project/kas/pdf/000/kas-844000.pdf#page=78">
    <p xml:id="pb78.p1" xml:lang="sl">Vsekakor ne bi mogli oporekati drugi hipotezi, da če neka stvar v svetu za respondenta ne obstaja, o njej respondent ne more govoriti. V intervjuju smo ugotovili, da je respondent težko našel izraze za nekaj, kar je nekoč bilo in danes več ne obstaja. Takšne pojme smo uvrstili v kategorijo pojmov, ki so posamezniku daleč. O pojmih, ki so intervjuvancu daleč, ali o stvareh, ki jih danes več ni, respondent težko govori. Še težje nam je intervjuvanec povedal nekaj narečnih besed o stvareh, ki jih včasih, ko se je narečni jezik izoblikoval, ni bilo. Povedano lahko potrdimo z intervjuvančevim stavkom: »Za kopalnico ti nimam kaj povedati. Prej jih ni bilo.« Torej, zdi se nam povsem logično, da respodndent ne more govoriti o nečem, kar ne obstaja, saj ta stvar, ki ne obstaja, nima imena, ker se s to stvarjo respondent še nikoli ni srečal.</p>
    <p xml:id="pb78.p2" xml:lang="sl">S tretjo hipotezo, da lahko iz jakobškega narečnega jezika razberemo respondentov vsakdan, se lahko povsem strinjamo. Naš predstavnik jakobške tradicije je namreč v intervjuju naštel izključno besede, ki zadevajo njegovo zasebno življenje in vsakdan.</p>
    <p xml:id="pb78.p3" xml:lang="sl">Naštel je pojme, ki so njemu blizu. Predvidevamo, da posameznikov subjektivni pogled na svet in z njim temu primerno besedišče sega tako daleč, kot sega svet posameznika. To lahko potrdimo z rezultati iz empiričnega dela, kjer smo ugotovili, da respondent o domačem kraju ni znal povedati nič več kot to, kar je povezano z njegovim življenjem.</p>
    <p xml:id="pb78.p4" xml:lang="sl">Na vprašanje o značilnosti Jakobskega Dola je odgovoril točno to, s čimer se sam ukvarja: »Lahko bi rekel, da gre večji del za kmetijsko, vinogradniško in obrtniško območje.«</p>
    <p xml:id="pb78.p5" xml:lang="sl">Temu primerno je sledilo besedišče, ki je izhajalo iz tega, s čimer se intervjuvanec ukvarja v svojem prostem času, in se je navezovalo na prostor, kjer biva in preživlja svoje dni. To lahko potrdimo z naslednjimi izseki iz intervjuja: »/…/ zdaj bom naštel nekaj teh, ki jih uporabljamo v kleteh in vinogradih; Zdaj lahko greva v mojo garažo. Tam bova pa našla; Zdaj pa lahko greva v hišo in začneva s kuhinjo.« Ti izseki iz intervjuja potrdijo tezo, da besedišče respondenta sega tako daleč, kot sega njegov svet. Iz tega pa sledi tudi njegov subjektivni pogled na celotno družbeno realnost. S tem dokazom lahko potrdimo še četrto hipotezo, ki je, da nam posameznikov subjektivni pogled na družbeno realnost, ki jo izraža z jezikom, pove, kaj je njegov svet in kje so meje tega sveta.</p>
  </page>
  <page xml:id="pb79" n="79" pdf_url="http://nl.ijs.si/project/kas/pdf/000/kas-844000.pdf#page=79">
    <p xml:id="pb79.p1" xml:lang="sl">Prav tako lahko na osnovi rezultatov iz intervjuja v celoti potrdimo peto hipotezo, da se bogastvo jakobškega besedišča kaže na tistih področjih, o katerih respondent največ govori in mu največ pomenijo. Intervjuvanec je namreč kmetovalec in zato potrebuje dva pripomočka, ki sta pri tej dejavnosti nepogrešljiva, to sta plug in voz. Enako je pri večini prebivalcev istega kraja. Ker je v središču življenja posameznika to, kako bo dobro kmetoval, se o tem veliko govori in je prebivalcem kraja Jakobski Dol to področje zelo pomembno. Zato se je okrog te dejavnosti razvilo pravo razvejano besedišče, saj nam je intervjuvanec podrobno opisal vsak sestavni del pluga in voza, za katere se uporabljajo jakobške besede. Torej, ker kmetijstvo v Jakobskem Dolu predstavlja pomembno dejavnost, s katero se marsikdo preživlja, je temu primerno tudi zelo razčlenjeno besedišče za to področje, kar lahko potrdimo z naslednjim citatom iz intervjuja: »Uh, če začneva samo pri plugu. Vsak plug ima plužnice, ki predstavljajo prednji del pluga in so iz dveh koles, služijo pa regulaciji globine brazde. Pol imamo pri plužnicah plugov gredl, ki je lesena os pri plugu. Obstaja tudi spojna veriga za plug in plužnice, mi pa ji rečemo goš pri plugu. Rukšlok je vprežno jermenje pri plugu za vole in konje. Štrange pa so podaljšek rukšloga in so iz pletene vrvi. Dritl rečemo leseni prečki za vleko. Vage so močnejše prečke za vleko, kjer sta bila na vsaki strani dva dritla. To pa, mislim, da bi bilo pri plugu vse. Ne vem, če si znaš cel sistem predstavljat. Težko je to boljše opisat, da bi lažje razumela.« Iz citata vidimo, koliko različnih izrazov se je intervjuvanec spomnil v zvezi z eno stvarjo. O nobeni drugi stvari ni znal povedati toliko, kot je povedal o plugu in vozu.</p>
    <p xml:id="pb79.p2" xml:lang="sl">Težko bi pa v celoti potrdili ali ovrgli zadnjo hipotezo, ki pravi, da sta moderniziran način življenja in nova tehnologija glavna faktorja, da se jakobški narečni jezik nenehno spreminja. Na osnovi ugotovitev iz raziskave bi lahko dejali, da je modernizacija velik faktor, da se narečje v Jakobskem Dolu ne uporablja več toliko. To lahko potrdimo z naslednjo izjavo intervjuvanca: »Teh izrazov danes več ne slišiš /…/. Danes nimamo več vprege. Vse naredimo s traktorjem.« Torej ne uporabljajo se več izrazi za stvari, ki jih danes v življenju Jakobčanov več ne najdeš. Tukaj govorimo o stvareh, ki smo jih razvrstili v kategorijo pojmov, ki so posamezniku daleč. Ampak kljub temu takšne narečne besede bivajo v spominu ljudi, saj jih v nasprotnem primeru intervjuvanec ne bi niti omenil. Kljub novim tehnologijam se jakobške narečne besede ohranjajo v glavah ljudi in jih jakobški človek ne bo pozabil. Potemtakem lahko rečemo, da se jezik nekje izgublja in da sta za to kriva moderni način življenja in nova tehnologija, a to še ne pomeni, da se spreminja narečni jezik v celoti. O stvareh, ki so še danes del življenja Jakobčanov, se še danes govori v jakobškem narečju. Tukaj govorimo o stvareh, ki smo jih uvrstili v kategorijo pojmov, ki so posamezniku blizu. Na te besede modernizacija za zdaj še nima vpliva. Ali se bo to narečje ohranilo, pa je v celoti odvisno od človeka, ali bo ta jezik predal mlajšim generacijam. Upamo in menimo, da bo jakobškemu človeku to uspelo.</p>
  </page>
  <page xml:id="pb80" n="80" pdf_url="http://nl.ijs.si/project/kas/pdf/000/kas-844000.pdf#page=80"/>
  <page xml:id="pb81" n="81" pdf_url="http://nl.ijs.si/project/kas/pdf/000/kas-844000.pdf#page=81">
    <p xml:id="pb81.p1" xml:lang="sl">IV ZAKLJUČEK</p>
    <p xml:id="pb81.p2" xml:lang="sl">Ko smo sprejeli tezo, da je človek kot simbolično bitje nosilec resnične družbenosti in da z jezikom družbeno realnost opisuje in jo hkrati tudi ustvarja, smo s tem sprejeli tudi tezo o jezikoslovnem relativizmu, saj smo v diplomskem delu ugotovili, da jezik predstavlja poseben način dojemanja in kategorizacije sveta. Izhajali smo iz relativizma na splošno, ki je nazor, po katerem so vsa spoznanja in vrednote relativne. Iz tega izhaja tudi ontološki relativizem, ki v osnovi govori o relativnosti obstoja vsega do konceptualnih sistemov.</p>
    <p xml:id="pb81.p3" xml:lang="sl">Iz jezikoslovnega in ontološkega relativizma sledi, da različni ljudje, ki pripadajo različnim kulturam, konstruirajo različne konceptualne sisteme, iz česar se razvije kulturni relativizem. Nadalje to pomeni, da različnost jezikov nujno vodi v različnost kultur, saj po tej ideji govorci nekega jezika doživljajo svet na identičen način, in sicer s sliko sveta, ki je pogojena z njihovim maternim jezikom. Tako smo hipotezo o različnosti jezikov, ki vodi v različnost kultur, sprejeli.</p>
    <p xml:id="pb81.p4" xml:lang="sl">Enako velja, da je za proučevanje specifičnih kultur pomembno tudi znanje avtohtonega jezika, saj lahko le z znanjem avtohtonega jezika prevzamemo domorodčev pogled na svet. Še več, o pomembnosti jezika piše tudi Malinowski, ko pravi, da je jezik etnografovo najpomembnejše orodje, saj lahko z znanjem jezika domačinov in z obvladanjem avtohtone slovnice in slovarja etnograf postavlja jasna vprašanja in tako dobi tudi bistvene odgovore. (Malinowski, 1935, 4)</p>
    <p xml:id="pb81.p5" xml:lang="sl">Hipoteze o tem, da lahko po jeziku sklepamo na določene značilnosti specifične kulture, ne moremo v celoti potrditi. Res je, da smo v teoretičnem delu ves čas ugotavljali, da je jezik del kulture, da kulturo izraža in ji hkrati postavlja meje. Zadnje smo želeli dokazati z rusko študijo, katere cilj je bil dokazati, da se nacionalna kultura skriva v semantičnih posebnostih ruskega jezika. V sami študiji pa smo naleteli na omejitve, na osnovi katerih smo hipotezo ovrgli. Te omejitve so bile predvsem, da gre pri takšnih študijah v veliki meri za špekulativna sklepanja, zaradi katerih prihaja do neznanstvenih definicij, kajti preveč se zdijo drzne trditve o tem, da je o odnosu med jezikom in zavestjo govorcev možno sklepati na osnovi pogostosti pojavljanja neke besede v jeziku. Do enakih ugotovitev smo prišli z raziskavo, ko nam iz besedišča respondenta ni uspelo izpeljati tipičnih značilnosti tradicionalne duhovne kulture njegovega kraja.</p>
  </page>
  <page xml:id="pb82" n="82" pdf_url="http://nl.ijs.si/project/kas/pdf/000/kas-844000.pdf#page=82">
    <p xml:id="pb82.p1" xml:lang="sl">Vsekakor drži, da se vse vsebine konceptov, predstav in idej prenašajo s kulturo in se tako vsiljujejo govorcem nekega skupnega jezika. S tem, ko govorci določen jezik uporabljajo, nezavedno sprejmejo predstave o svetu in se ob tem ne zavedajo, da se v njih skriva jezikovna slika sveta. Jezikovna slika sveta je torej tista, ki označuje vse predstave o svetu in človeku. Iz tega sledi, da je jezik tisti, ki določa meje človekovega spoznanja, zato lahko sprejmemo hipotezo, da so meje mojega jezika meje mojega sveta. Zadnje se je potrdilo tudi z raziskavo, saj smo ugotovili, da repondent z jezikom opisuje družbeno realnost, kot jo vidi, doživlja in razume sam. Posameznik namreč lahko govori o tistih stvareh, za katere ima besedo in ki so del njegovega sveta. Zato lahko iz besedišča respondenta razberemo, kaj je njegov svet in kje so meje tega sveta. To tezo nam potrdi tudi Babičeva teorija, ki govori o jezikoslovnem modeliranju stvarnosti. Meni namreč, da jezik zagotovo služi kot material kulture, zato ker besedišče posameznega jezika odraža to, kar nebesedna kultura sprejme, torej tiste vidike življenja, ki so za člane določene družbe pomembni. (Babič, 2011, 173)</p>
    <p xml:id="pb82.p2" xml:lang="sl">To, da je neka stvar pomembna za člane neke kulture, lahko prav tako razberemo iz razčlenjenosti besedišča. Predvidevali smo, da se o stvareh, ki so posameznikom neke kulture pomembne, veliko govori in da imajo za te stvari veliko izrazov in jih zlahka opišejo. Enako govori Sapir-Whorfova teorija, da če ima jezik bogat besedni zaklad za določene stvari, se te stvari v tem jeziku dajo popolnoma preprosto opisati. In če je v nekem jeziku preprosto izraziti določene stvari in ideje, veljajo te stvari v tej kulturi za pomembne. Tudi intervjuvanec nam je imel ogromno povedati o stvareh, ki so njemu blizu, so del njegovega vsakdana in so pomembne v njegovem življenju. Torej lahko sprejmemo hipotezo, ki pravi, da iz razčlenjenosti besedišča oziroma iz besednega zaklada zlahka sklepamo na pomembnost nekega pojava ali stvari v neki specifični družbi.</p>
    <p xml:id="pb82.p3" xml:lang="sl">Z raziskavo in s teorijo sprejmemo tudi hipotezo, da je jezik evidenca obstoječih stvari v svetu, a tezo dopolnjujemo s tem, da gre tukaj zgolj za naš svet in ne za svet na splošno.</p>
    <p xml:id="pb82.p4" xml:lang="sl">Tezo potrjujemo s tem, da človek mora imeti neko vizijo ali predstavo o neki stvari, da ta stvar zanj obstaja. Težko namreč govorimo o nečem, česar še nismo videli ali o čemer še nikoli nismo slišali. Tudi Potrč pravi, da je v bistvu v jeziku skrita ontologija našega sveta. (Potrč, 1988, 250) Zato na svetu bivajo stvari, o katerih lahko govorimo. Kadar za neko stvar nimamo imena, o njej preprosto ne moremo govoriti. O tem govori tudi Wittgenstein, ko pravi, da je naš govor odvisen od predmetov in da se poimenovanje nečesa pojavlja kot neko čudno združevanje besede s predmetom. Navsezadnje imenovanje predstavlja značilen akt zavesti in je kot neko krščenje predmeta.</p>
  </page>
  <page xml:id="pb83" n="83" pdf_url="http://nl.ijs.si/project/kas/pdf/000/kas-844000.pdf#page=83">
    <p xml:id="pb83.p1" xml:lang="sl">(Wittgenstein, 1980, 19; 38) Pomembno je, da se ob tem zavedamo razlike med tem, kaj je naš svet in svet kot takšen. Naš svet je svet, kot ga vidimo ljudje. To je svet, ki smo si ga ljudje udomačili in v katerem vlada človeška misel. Svet kot takšen pa je nam nedostopen in nedosegljiv. To bi lahko bila tudi pomanjkljivost našega diplomskega dela, saj v njem govorimo in se navezujemo izključno na naš svet in ne na svet po sebi.</p>
    <p xml:id="pb83.p2" xml:lang="sl">Ključne ugotovitve raziskave lahko povzamemo v naslednjem sklepanju. Človek razlaga družbeno realnost z jezikom. Besedišče jezika v večji meri izhaja iz človekovega vsakdana in zasebnega življenja, zato človek govori o stvareh, ki so njemu blizu in ki se mu zdijo pomembne. Iz tega sledi, da lahko po besedišču sklepamo na človekov vsakdan in določimo, kaj je človekov svet in kje so meje tega sveta. Pomanjkljivost raziskave je v tem, da ne moremo na osnovi besedišča enega predstavnika specifične kulture sklepati na značilnosti celotne kulture. Ta pomanjkljivost se kaže kot slabost diplomskega dela, saj nam zaradi pomanjkanja podatkov, ki smo jih dobili samo s strani enega predstavnika jakobške kulture, ni uspelo narediti konstrukcije tradicionalne jakobške kulture, kar smo si zastavili kot cilj v sami raziskavi.</p>
    <p xml:id="pb83.p3" xml:lang="sl">Prednost diplomskega dela je v tem, da smo odgovorili na zastavljeno osnovno raziskovalno vprašanje, da se z jezikom osnujejo koncepti, ki ustvarjajo družbeno realnost, saj smo z diplomskim delom dokazali, da so resnični ljudje v realnem času in prostoru, s svojim pogledom na svet vodnik h kulturnemu sistemu in zato nikakor ne moremo mimo tega, da pri proučevanju kulture ne bi upoštevali jezikoslovnih sistemov.</p>
  </page>
  <page xml:id="pb84" n="84" pdf_url="http://nl.ijs.si/project/kas/pdf/000/kas-844000.pdf#page=84">
    <p xml:id="pb84.p1" xml:lang="sl">V LITERATURA</p>
    <p xml:id="pb84.p2" xml:lang="sl">1. Babič, S. (2011): Lingvistična antropologija in etnolingvistika. V Kropej, M.: Studia mytologica Slavica (str. 167-169). Ljubljana: ZRC SAZU.</p>
    <p xml:id="pb84.p3" xml:lang="sl">2. Berger, Luckmann. (1988): Družbena konstrukcija realnosti: razprava iz sociologije znanja. Ljubljana: Cankarjeva založba.</p>
    <p xml:id="pb84.p4" xml:lang="en">3. Bloomfield, M. (1973): The study of language. Dedalus. Language as a human problem. 102 (3). 5−13.</p>
    <p xml:id="pb84.p5" xml:lang="en">4. Boghossian, P. (2006): Fear of Knowledg. Against Relativism and Constructivism.</p>
    <p xml:id="pb84.p6" xml:lang="en">New York: Oxford University Press.</p>
    <p xml:id="pb84.p7" xml:lang="en">5. Davidson, D. (1986): A nice derangment of epitaphs. V E. Lepore, Truth and Interpretation: Perspectives on the Philosophy of Donald Davidson. Oxford, Basil Blackwell.</p>
    <p xml:id="pb84.p8" xml:lang="en">6. Duranti, A. (1997): Linguistic Antropology. Cambrige textbooks in Linguistic. Velika Britanija: Cambrige University Press.</p>
    <p xml:id="pb84.p9" xml:lang="en">7. Gambelidze, T. V. (2008): Linguistic &amp; Paleontology of Culture. Buletin of the Georgian National Academy of Sciences. 2 (4). 143-147.</p>
    <p xml:id="pb84.p10" xml:lang="sl">8. Godina, V. V.(1998): Izbrana poglavja iz zgodovine antropoloških teorij. Ljubljana: Fakulteta za družbene vede.</p>
    <p xml:id="pb84.p11" xml:lang="en">9. Jandt, F. E. (2001): Intercultural communication: an introduction. Thousand Oaks, California: Sage publication, Inc.</p>
    <p xml:id="pb84.p12" xml:lang="sl">10. Južnič, S. (1983): Lingvistična antropologija. Ljubljana: Fakulteta za sociologijo, politične vede in novinarstvo Univerze Edvarda Kardelja.</p>
    <p xml:id="pb84.p13" xml:lang="sl">11. Kante, B. (2003): Ali ima nesoizmerljivost za posledico relativizem? Dialogi. 39 (9).</p>
    <p xml:id="pb84.p14" xml:lang="sl">5−8.</p>
    <p xml:id="pb84.p15" xml:lang="sl">12. Kovačič, M. (1999): Ontološka funkcija jezika ter njegova logična struktura.</p>
    <p xml:id="pb84.p16" xml:lang="sl">Diplomsko delo, Maribor: Pedagoška fakulteta.</p>
    <p xml:id="pb84.p17" xml:lang="sl">13. Kuhn, T. S. (1998): Struktura znanstvenih revolucij. Ljubljana: Krtina.</p>
    <p xml:id="pb84.p18" xml:lang="en">14. Malinowski, B. (1935): Coral Garden and their magic. London: Routledge.</p>
    <p xml:id="pb84.p19" xml:lang="sl">15. Mead, G. H. (1997): Um, sebstvo, družba. Ljubljana: Krtina.</p>
    <p xml:id="pb84.p20" xml:lang="sl">16. Mesec, B. (1998): Uvod v kvalitativno raziskovanje v socialnem delu.</p>
    <p xml:id="pb84.p21" xml:lang="sl">Ljubljana:Visoka šola za socialno delo.</p>
  </page>
  <page xml:id="pb85" n="85" pdf_url="http://nl.ijs.si/project/kas/pdf/000/kas-844000.pdf#page=85">
    <p xml:id="pb85.p1" xml:lang="sl">17. Mulej, L. (2006): Nadzor nad proizvodnjo diskurza ali zakaj je/ni primerno biti relativist. Anthropos. 3−4 (203−204). 175−186.</p>
    <p xml:id="pb85.p2" xml:lang="sl">18. Mulej, L. (2008): Relativizem v sociologiji znanosti: benigni relativizem: manifest odpiranja kreativnih potencialov. Ljubljana: Založba ZRC.</p>
    <p xml:id="pb85.p3" xml:lang="sl">19. Parmenides. (1995): Fragmenti. Maribor: Obzorja.</p>
    <p xml:id="pb85.p4" xml:lang="sl">20. Potrč, M. (1988): Jezik, misel in predmet. Ljubljana: Državna založba Slovenije.</p>
    <p xml:id="pb85.p5" xml:lang="sl">21. Reale, G. (2002): Zgodovina antične filozofije. Ljubljana: Studia humanitatis.</p>
    <p xml:id="pb85.p6" xml:lang="sl">22. Rousseau, J. J. (1999): Esej o izvoru jezikov v katerem se govori o melodiji in glasbenem posnemanju. Ljubljana: Krtina.</p>
    <p xml:id="pb85.p7" xml:lang="sl">23. Sapir, E. (2003): Jezik: uvod v proučevanje govora. Ljubljana: Krtina.</p>
    <p xml:id="pb85.p8" xml:lang="en">24. Salzmann, Z. (1993): Language, Culture and Society. ZDA: Worldview Press.</p>
    <p xml:id="pb85.p9" xml:lang="sl">25. Saussure, F. (1997): Predavanja iz splošnega jezikoslovja. Ljubljana: Studia Humanitatis.</p>
    <p xml:id="pb85.p10" xml:lang="sl">26. Slovar slovenskega knjižnega jezika. (2008): Ljubljana: DZS.</p>
    <p xml:id="pb85.p11" xml:lang="en">27. Strauss, L. A. (2003): Qualitative anlaysis for social scientists. Cambridge: Cambridge University Press.</p>
    <p xml:id="pb85.p12" xml:lang="sl">28. Škiljan, D. (1978): Govor realnosti i realnost jezika. Zagreb: Školska knjiga.</p>
    <p xml:id="pb85.p13" xml:lang="sl">29. Trstenjak, A. (1984): Hoja za človekom. Celje: Mohorjeva družba.</p>
    <p xml:id="pb85.p14" xml:lang="sl">30. Trstenjak, A. (1989): Skozi prizmo besede. Ljubljana: Slovenska matica.</p>
    <p xml:id="pb85.p15" xml:lang="sl">31. Trstenjak, A. (1996): Človek simbolično bitje. Ljubljana: Mladinska knjiga 32. Uhlik, M. (2008): Analiza pojma jezikovna slika sveta v zgodovini jezikovnih idej.</p>
    <p xml:id="pb85.p16" xml:lang="sl">Primer determinizma v jezikoslovju. Jezikoslovni zapiski. 14 (1). 75-83.</p>
    <p xml:id="pb85.p17" xml:lang="sl">33. Ule, A. (1990): Filozofija Ludwiga Wittgensteina. Ljubljana: Znanstveni inštitut Filozofske fakultete.</p>
    <p xml:id="pb85.p18" xml:lang="sl">34. Whorf, B. L. (1979): Jezik, misao i stvarnost. Beograd: Beogradski izdavačko- grafički zavod.</p>
    <p xml:id="pb85.p19" xml:lang="sl">35. Williams, R. (1998): Navadna kultura. Izbrani spisi. Ljubljana: ISH Fakulteta za podiplomski humanistični študij.</p>
    <p xml:id="pb85.p20" xml:lang="sl">36. Wittgenstein, L. (1976): Logično filozofski traktat. Ljubljana: Mladinska knjiga.</p>
    <p xml:id="pb85.p21" xml:lang="sl">37. Wittgenstein, L. (1980): Filosofska istraživanja. Beograd: Nolit.</p>
    <p xml:id="pb85.p22" xml:lang="sl">38. Žižek, S. (1987): Jezik, ideologija, Slovenci. Ljubljana: Delavska enotnost. i</p>
  </page>
  <page xml:id="pb86" n="86" pdf_url="http://nl.ijs.si/project/kas/pdf/000/kas-844000.pdf#page=86">
    <p xml:id="pb86.p1" xml:lang="sl">VI PRILOGE</p>
    <p xml:id="pb86.p2" xml:lang="sl">Raziskavo smo naredili na osnovi polstrukturiranega intervjuja, katerega zasnova so ključna vprašanja in morebitna podvprašanja.</p>
    <p xml:id="pb86.p3" xml:lang="sl">Predstavitev in namen našega dela</p>
    <p xml:id="pb86.p4" xml:lang="sl">Splošni podatki o intervjuvancu: starost, poklic, zaposlitev 1. Kako preživljate svoj prosti čas?</p>
    <p xml:id="pb86.p5" xml:lang="sl">2. Kako dolgo že živite v Jakobskem Dolu?</p>
    <p xml:id="pb86.p6" xml:lang="sl">3. Kakšne so tipične značilnosti tega kraja?</p>
    <p xml:id="pb86.p7" xml:lang="sl">Mi lahko opišete Jakobski Dol z nekaj besedami?</p>
    <p xml:id="pb86.p8" xml:lang="sl">4. Ali obstajajo kakšne tipične narečne besede, značilne le za vaš kraj −−−− Jakobski Dol? Ali mi jih lahko naštejete?</p>
    <p xml:id="pb86.p9" xml:lang="sl">Kaj si predstavljate pod tem pojmom?</p>
    <p xml:id="pb86.p10" xml:lang="sl">Kaj ta pojem pomeni?</p>
    <p xml:id="pb86.p11" xml:lang="sl">Lahko ta pojem definirate?</p>
    <p xml:id="pb86.p12" xml:lang="sl">5. Kaj menite, da je vplivalo na nastanek jakobškega narečja? Ali se bo narečje ohranilo ali ne?</p>
    <p xml:id="pb86.p13" xml:lang="sl">Zahvala za sodelovanje. ii</p>
  </page>
  <page xml:id="pb87" n="87" pdf_url="http://nl.ijs.si/project/kas/pdf/000/kas-844000.pdf#page=87">
    <p xml:id="pb87.p1" xml:lang="sl">PRILOGA A: Prepis intervjuja Kako preživljate svoj prosti čas?</p>
    <p xml:id="pb87.p2" xml:lang="sl">Prosti čas preživljam predvsem tako, da se ukvarjam s kmetijstvom, ki služi le domači uporabi. Pridelujem vrtnine in koruzo ter pšenico, ki služita kot krma za naše svinje.</p>
    <p xml:id="pb87.p3" xml:lang="sl">Ukvarjam se z izdelavo raznih izdelkov iz lesa (tišlarija). Veliko časa pa preživim tudi v svojem vinogradu, kjer imam izbrani dve sorti trte, traminec in rumeni muškat. Po jesenski trgatvi imam veliko dela s kletarjenjem, da je vino na koncu takšnega okusa, kot mora bit.</p>
    <p xml:id="pb87.p4" xml:lang="sl">Kako dolgo že živite v Jakobskem Dolu?</p>
    <p xml:id="pb87.p5" xml:lang="sl">Uh, že celo življenje. Vseh svojih 73 let. Celo rodil sem se v tem kraju, ne v kakšni bolnici.</p>
    <p xml:id="pb87.p6" xml:lang="sl">Prej, v starih časih so ženske rojevale doma.</p>
    <p xml:id="pb87.p7" xml:lang="sl">Kakšne so tipične značilnosti tega kraja?</p>
    <p xml:id="pb87.p8" xml:lang="sl">Lahko bi rekel, da gre večji del za kmetijsko, vinogradniško in obrtniško območje. Imamo tudi nekaj gostiln ter kmečkih turizmov. V centru Jakoba imamo cerkev, kmetijsko zadrugo, šolo in vrtec, pošto, gasilski dom in trgovino.</p>
    <p xml:id="pb87.p9" xml:lang="sl">Rekli ste, da gre v večji meri za kmetijsko območje. S čim se ljudje tukaj največ ukvarjajo?</p>
    <p xml:id="pb87.p10" xml:lang="sl">Skoraj vsaka hiša ima vsaj kakšno svinjo, nekateri pa se poleg svinjereje na veliko ukvarjajo še z vzrejo krav ali ovc. Za preživetje teh živali pa potrebujejo krmo. Zato imajo polja, kjer sadijo koruzo in pšenico. Skozi vse leto spravljajo seno ali delajo silos.</p>
    <p xml:id="pb87.p11" xml:lang="sl">Ali obstajajo kakšne tipične narečne besede, značilne le za vaš kraj, Jakobski Dol?</p>
    <p xml:id="pb87.p12" xml:lang="sl">Ali mi jih lahko naštejete?</p>
    <p xml:id="pb87.p13" xml:lang="sl">Kaj si predstavljate pod temi besedami in kako bi jih definirali, tako da bi vsak človek lahko to razumel?</p>
    <p xml:id="pb87.p14" xml:lang="sl">Seveda obstajajo. Ogromno jih je, zdaj bom naštel nekaj teh, ki jih uporabljamo v kleteh in vinogradih.</p>
    <p xml:id="pb87.p15" xml:lang="sl">Prva je gantnar. Gantnar je podest za lesene sode.</p>
    <p xml:id="pb87.p16" xml:lang="sl">Potem imamo pičoh. Pičoh rečemo sodu za vino ali jabolčnik. iii</p>
  </page>
  <page xml:id="pb88" n="88" pdf_url="http://nl.ijs.si/project/kas/pdf/000/kas-844000.pdf#page=88">
    <p xml:id="pb88.p1" xml:lang="sl">Laifka je lesena posoda, ki služi kot lijak za vlivanje mošta v sod.</p>
    <p xml:id="pb88.p2" xml:lang="sl">Cügar je podolgovata suha buča v obliki hruške, ki služi za poteg vina iz soda in točenje vina v kozarce.</p>
    <p xml:id="pb88.p3" xml:lang="sl">Pulka je leseni zamašek na zgornjem delu soda.</p>
    <p xml:id="pb88.p4" xml:lang="sl">Ejmpar je kovinsko vedro za prenašanje tekočine ali česa drugega.</p>
    <p xml:id="pb88.p5" xml:lang="sl">Brenta ali puta je posoda za nošenje grozdja na hrbtu. Puta eeee je klic za putnara, ko se bere grozdje in ko imajo berači polne ejmpare ali vedra grozdja.</p>
    <p xml:id="pb88.p6" xml:lang="sl">Soha je oporni leseni steber v vinogradih.</p>
    <p xml:id="pb88.p7" xml:lang="sl">Krčanca ali rutanca je oglata motika za kopanje in okopavanje v vinogradih.</p>
    <p xml:id="pb88.p8" xml:lang="sl">Mislim, da sem za področje vinogradništva povedal vse, kar se v tem trenutku spomnim.</p>
    <p xml:id="pb88.p9" xml:lang="sl">Zdaj lahko greva v mojo garažo. Tam bova pa našla.</p>
    <p xml:id="pb88.p10" xml:lang="sl">Štiü je oporišče ali držalo za motiko.</p>
    <p xml:id="pb88.p11" xml:lang="sl">Ratiže je leseno držalo za kose.</p>
    <p xml:id="pb88.p12" xml:lang="sl">Voder smo rekli odrezanemu volovskemu rogu, ki smo ga obesili za pas kosca, v katerem je kosec imel vodo in brusni kamen. Prej včasih nepogrešljiv pripomoček pri košnji trave.</p>
    <p xml:id="pb88.p13" xml:lang="sl">Höbl je skobec.</p>
    <p xml:id="pb88.p14" xml:lang="sl">Rošpla je pila za piljenje lesa.</p>
    <p xml:id="pb88.p15" xml:lang="sl">Rehmaster je orodje za rezanje lesa. Za ročno izdelavo, kot nož za rezanje lesa.</p>
    <p xml:id="pb88.p16" xml:lang="sl">Zug žaga je dolga, velika, tanka ročna žaga z ostrimi zobovi za žaganje celih dreves.</p>
    <p xml:id="pb88.p17" xml:lang="sl">Potrebna sta bila dva človeka, ki sta vsak za svoj lesen ročaj vlekla na svojo stran in tako žagala drevo. Danes je zug žago nadomestila motorka ali motorna žaga.</p>
    <p xml:id="pb88.p18" xml:lang="sl">Macl je leseni kij za cepanje drv, danes ga je nadomestil cepilec.</p>
    <p xml:id="pb88.p19" xml:lang="sl">Blaja pa še danes rečemo leseni deski.</p>
    <p xml:id="pb88.p20" xml:lang="sl">Lojtra, lejtra je lesena lestev.</p>
    <p xml:id="pb88.p21" xml:lang="sl">Zdaj pa lahko greva v hišo. In začneva s kuhinjo.</p>
    <p xml:id="pb88.p22" xml:lang="sl">Bedlank je večja lončena posoda za mesenje manjših količin kruha.</p>
    <p xml:id="pb88.p23" xml:lang="sl">Ničke ali kudunje so posode za mesenje večje peke kruha. Iz teh posod so ženske spekle kruh za cel teden.</p>
    <p xml:id="pb88.p24" xml:lang="sl">Šejfla je zajemalka.</p>
    <p xml:id="pb88.p25" xml:lang="sl">Taler je krožnik. iv</p>
  </page>
  <page xml:id="pb89" n="89" pdf_url="http://nl.ijs.si/project/kas/pdf/000/kas-844000.pdf#page=89">
    <p xml:id="pb89.p1" xml:lang="sl">Rengla je posoda.</p>
    <p xml:id="pb89.p2" xml:lang="sl">Trinkglasl je kozarec.</p>
    <p xml:id="pb89.p3" xml:lang="sl">Šporhet je štedilnik.</p>
    <p xml:id="pb89.p4" xml:lang="sl">Širhakl je kovinska palica za mešanje žerjavice v štedilniku.</p>
    <p xml:id="pb89.p5" xml:lang="sl">Hacnga je kurišče za štedilnik.</p>
    <p xml:id="pb89.p6" xml:lang="sl">Protar rečemo pečici.</p>
    <p xml:id="pb89.p7" xml:lang="sl">Gredenca pa kuhinjski omari.</p>
    <p xml:id="pb89.p8" xml:lang="sl">In že greva v spalnico.</p>
    <p xml:id="pb89.p9" xml:lang="sl">Nohkasl je izraz za nočno omarico.</p>
    <p xml:id="pb89.p10" xml:lang="sl">Špampet rečemo postelji.</p>
    <p xml:id="pb89.p11" xml:lang="sl">Štrozok je bil iz jute spleten žakl ali vreča, ki smo ga napolnili z ličjem od koruze in nam je služil, kot nam danes služi jogi vložek.</p>
    <p xml:id="pb89.p12" xml:lang="sl">Potem za štrozokom so prišle modroce, ki so bile žimnice, ki si pa jih moral že kupiti.</p>
    <p xml:id="pb89.p13" xml:lang="sl">Polšter rečemo vzglavniku.</p>
    <p xml:id="pb89.p14" xml:lang="sl">Oblačila likamo s peglezlom ali likalnikom.</p>
    <p xml:id="pb89.p15" xml:lang="sl">Torej bila sva v kuhinji in spalnici, kaj pa imate v kopalnici?</p>
    <p xml:id="pb89.p16" xml:lang="sl">Za kopalnico ti nimam kaj povedati. Prej jih ni bilo. Imeli pa smo namesto njih samo lavor, plastično okroglo veliko posodo, ki jo je danes zamenjal umivalnik. Na potrebo hodimo po naše na hezl, po slovensko pa na stranišče.</p>
    <p xml:id="pb89.p17" xml:lang="sl">Rekli ste, da je kmetijstvo pomembna panoga, s katero se ukvarjate v Jakobskem Dolu. Ali obstajajo kakšne jakobške besede, ki se navezujejo na kmetijstvo?</p>
    <p xml:id="pb89.p18" xml:lang="sl">Seveda obstajajo, celo ogromno jih je. Ampak večina besed se danes več ne uporablja.</p>
    <p xml:id="pb89.p19" xml:lang="sl">Zamenjali so jih novi izrazi, ki niso tipični samo za našo okolje, ampak za celo Slovenijo.</p>
    <p xml:id="pb89.p20" xml:lang="sl">Prej včasih smo imeli drejš mašin. To je bila mlatilnica.</p>
    <p xml:id="pb89.p21" xml:lang="sl">Ali pa hintn, to je bil stroj za odstranjevanje plev iz žita, kar pa danes naredi že kombajn ob sami žetvi.</p>
    <p xml:id="pb89.p22" xml:lang="sl">Imeli smo točno določene večnamenske prostore za mlatenje, vejanje in kjer smo hranili krmo za živino. Rečemo jim gumla. v</p>
  </page>
  <page xml:id="pb90" n="90" pdf_url="http://nl.ijs.si/project/kas/pdf/000/kas-844000.pdf#page=90">
    <p xml:id="pb90.p1" xml:lang="sl">Gepl je bila naprava za krožno vrtenje. Ne vem, kako naj to točno razložim. To napravo je poganjal junec, za gnanje mlatilnice. Torej gre za mehansko napravo, ki prenaša silo vleke v krožno silo. Iz tega so prišle konjske sile. Tega danes več ni nikjer, ker je to napravo zamenjal motor.</p>
    <p xml:id="pb90.p2" xml:lang="sl">Omenila sva junca. Tak rečemo kastriranemu biku. Nekateri pa pod junca razumejo mlado bikovo meso.</p>
    <p xml:id="pb90.p3" xml:lang="sl">Heinks je moški konj, šnic pa kastriran konj, ki je bil dober za vleko plugov in podobnih naprav.</p>
    <p xml:id="pb90.p4" xml:lang="sl">Güla rečemo veliki, debeli svinji. Iz te besede imamo prispodobo za debelo žensko.</p>
    <p xml:id="pb90.p5" xml:lang="sl">Rečemo včasih kakšni ženski: »Poglej se, kaka güla si.« Zoc rečemo zajcu. Ali pa usedlini kave.</p>
    <p xml:id="pb90.p6" xml:lang="sl">Kaj pa orodje za kmetovanje. Verjetno ga je ogromno. Nekaj od tega sva že naštela.</p>
    <p xml:id="pb90.p7" xml:lang="sl">Mene pa zanima, s čim delate, si pomagate na poljih?</p>
    <p xml:id="pb90.p8" xml:lang="sl">Uh, če začneva samo pri plugu. Vsak plug ima plužnice, ki predstavljajo prednji del pluga in so iz dveh koles, služijo pa regulaciji globine brazde. Pol imamo pri plužnicah plugov gredl, ki je lesena os pri plugu. Obstaja tudi spojna veriga za plug in plužnice, mi pa ji rečemo goš pri plugu. Rukšlok je vprežno jermenje pri plugu za vole in konje. Štrange pa so podaljšek rukšloga in so iz pletene vrvi. Dritl rečemo leseni prečki za vleko. Vage so močnejše prečke za vleko, kjer sta bila na vsaki strani dva dritla. To pa, mislim, da bi bilo pri plugu vse. Ne vem, če si znaš cel sistem predstavljat. Težko je to boljše opisat, da bi lažje razumela.</p>
    <p xml:id="pb90.p9" xml:lang="sl">Zdaj pa lahko greva na drug nepogrešljiv pripomoček pri kmetijstvu, ki je voz.</p>
    <p xml:id="pb90.p10" xml:lang="sl">Pri vozu mamo prednji štel in zadnji štel. To sta opori, na katere so nameščena kolesa.</p>
    <p xml:id="pb90.p11" xml:lang="sl">Jakobčani rečemo, da ima voz sfouro, ki je vezna gred za prednji in zadnji štel.Trokšir rečemo tu podu za voz. Ovje je vlečni drog za voz. Imamo prav poseben izraz za stransko iglo pri jarmu in ji rečemo šprücegl. Forhakl pa je jekleni kavelj za dvojno vprego.</p>
    <p xml:id="pb90.p12" xml:lang="sl">Teh izrazov danes več ne slišiš. Prej včasih pa smo se samo tak pogovarjali. Danes nimamo več vprege. Vse naredimo s traktorjem.</p>
    <p xml:id="pb90.p13" xml:lang="sl">Ponekod pa še majo kankule. To so v obliki lojtre ali lestve in imajo spredaj kolo, zadaj pa dva ročaja. Kot kakšna šajterga oziroma samokolnica, s katero se vozi trava. vi</p>
  </page>
  <page xml:id="pb91" n="91" pdf_url="http://nl.ijs.si/project/kas/pdf/000/kas-844000.pdf#page=91">
    <p xml:id="pb91.p1" xml:lang="sl">Kerple so pripomoček za nošenje listja in sena. So pa iz špage napravljena mreža, ki se zaključi z dvema lesenima palicama v obliki loka.</p>
    <p xml:id="pb91.p2" xml:lang="sl">Zdaj trenutno pa se ne spomnim nič več, kaj bi še bil jakobški izraz za kakšno stvar.</p>
    <p xml:id="pb91.p3" xml:lang="sl">Mislim, da sem povedal več ali manj vse, kar mi pade na misel.</p>
    <p xml:id="pb91.p4" xml:lang="sl">Če sva končala, bi prosila, da mi odgovorite še na eno vprašanje. Naštela sva torej nekaj besed, ki so tipične za ta kraj. Zdaj pa me zanima, zakaj po vašem mnenju so nastale te besede oziroma kaj je tisto, kar je vplivalo na nastanek in ohranitev teh besed?</p>
    <p xml:id="pb91.p5" xml:lang="sl">Ja, ker nismo bili nikoli sami. Naš kraj je bil pod vplivom tujcev, predvsem Avstrijcev. Saj ste opazili, da imamo kar nekaj besed, speljanih iz avstrijskega naglasa. Naša govorica je v resnici samo popačenka med slovenščino in tujim jezikom, v tem primeru avstrijskim.</p>
    <p xml:id="pb91.p6" xml:lang="sl">Zakaj pa ste to govorico tako ohranili?</p>
    <p xml:id="pb91.p7" xml:lang="sl">Ohranila se je, ker ni bilo večjih pretokov ljudi. Gre za tak zaprt kraj, v katerega prihaja malo ljudi in jih malo tudi odhaja. Prej včasih, ko ni bilo avtov in razne te tehnologije oziroma medijev, kot so nam na voljo danes, se je naša govorica ohranjala še toliko bolj.</p>
    <p xml:id="pb91.p8" xml:lang="sl">Vsak kraj tukaj je bil zase, družili smo se med sabo samo Jakobčani. Za tujce iz drugih krajev in za izhod domačih ljudi je bil kraj zaprt. In veliko več smo se družili kot se danes.</p>
    <p xml:id="pb91.p9" xml:lang="sl">Namesto televizije in radija smo se drugače zaposlili. Ob delu smo imeli zabave, ko smo peli in igrali družabne igre. To so bili pravi običaji, ki pa jih je danes zelo malo. Škoda, da je tako. Če bi se ohranili ti stari običaji, bi se veliko več govorilo v pravem jakobškem jeziku oziroma v jakobškem narečju. Danes pa imajo mladi televizijo, računalnike, radio in avto, da lahko gredo v druge kraje, in se pozablja ta jakobška tradicija, s tem tudi prave avtohtone jakobške besede.</p>
    <p xml:id="pb91.p10" xml:lang="sl">Za konec lahko rečem samo nekaj. Kdor ni tega doživel, kar sem doživel jaz, si težko predstavlja pomen vseh teh jakobških besed.</p>
  </page>
</document>
