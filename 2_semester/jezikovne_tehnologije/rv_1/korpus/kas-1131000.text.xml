<?xml version='1.0' encoding='UTF-8'?>
<document xml:id="kas-1131000" doc_id="1131000" text_id="1464977" cobiss_id="3495854" title="Dokazna sredstva v upravnem postopku" author="Goropečnik, Jana" supervisor="Rakar, Iztok" year="2010" publisher_abbr="UL FU" publisher="Fakulteta za upravo" place="Ljubljana" url="http://www.fu.uni-lj.si/diplome/pdfs/diplomska/goropecnikjana.pdf" type="Diplomsko delo" udc="35.077.3(043.2)" udc_desc="Javna uprava" pdf_url="http://nl.ijs.si/project/kas/pdf/000/kas-1131000.pdf">
  <page xml:id="pb1" n="1" pdf_url="http://nl.ijs.si/project/kas/pdf/000/kas-1131000.pdf#page=1">
    <p xml:id="pb1.p1" xml:lang="sl">UNIVERZA V LJUBLJANI FAKULTETA ZA UPRAVO</p>
    <p xml:id="pb1.p2" xml:lang="sl">Diplomsko delo visokošolskega programa</p>
    <p xml:id="pb1.p3" xml:lang="sl">DOKAZNA SREDSTVA V UPRAVNEM POSTOPKU</p>
    <p xml:id="pb1.p4" xml:lang="sl">Jana Goropečnik</p>
    <p xml:id="pb1.p5" xml:lang="sl">Ljubljana, september 2010</p>
  </page>
  <page xml:id="pb2" n="2" pdf_url="http://nl.ijs.si/project/kas/pdf/000/kas-1131000.pdf#page=2"/>
  <page xml:id="pb3" n="3" pdf_url="http://nl.ijs.si/project/kas/pdf/000/kas-1131000.pdf#page=3">
    <p xml:id="pb3.p1" xml:lang="sl">UNIVERZA V LJUBLJANI FAKULTETA ZA UPRAVO</p>
    <p xml:id="pb3.p2" xml:lang="sl">Diplomsko delo visokošolskega programa</p>
    <p xml:id="pb3.p3" xml:lang="sl">DOKAZNA SREDSTVA V UPRAVNEM POSTOPKU</p>
    <p xml:id="pb3.p4" xml:lang="sl">Kandidatka: Jana Goropečnik Številka indeksa: 04035634 Mentor: viš. pred. mag. Iztok Rakar Ljubljana, september 2010 ii</p>
  </page>
  <page xml:id="pb4" n="4" pdf_url="http://nl.ijs.si/project/kas/pdf/000/kas-1131000.pdf#page=4">
    <p xml:id="pb4.p1" xml:lang="sl">POVZETEK</p>
    <p xml:id="pb4.p2" xml:lang="sl">Splošni upravni postopek predstavlja merila, usmerjena k uresničevanju pravil v konkretnih upravnih postopkih. V postopku dokazovanja ima stranka možnost, da se izjavi o vseh pravno pomembnih dejstvih, relevantnih za odločitev v upravni zadevi.</p>
    <p xml:id="pb4.p3" xml:lang="sl">Zagotovljene ji morajo biti tudi ustrezne procesne pravice in naložene določene obveznosti, ki jih ima v razmerju do upravnega organa. Pomembno je, da stranka aktivno sodeluje v ugotovitvenem in dokaznem postopku ter da se ji omogoči, da poda svojo izjavo. Dokazni postopek temelji le na pravilno ugotovljenem dejanskem stanju, do česar pridemo s pomočjo različnih dokaznih sredstev, ki jih je po Zakonu o splošnem upravnem postopku pet, vendar pri dokazovanju nismo omejeni le na ta dokazna sredstva, ampak lahko za razjasnitev zadeve kot dokaz uporabimo karkoli, kar bi pripomoglo k rešitvi upravne zadeve. Listine, priče, ogled, izjava stranke in izvedenci so z zakonom določena dokazna sredstva, s pomočjo katerih dokažemo dejansko stanje v dokaznem postopku. Postopek dokazovanja je potrebno izvesti v skladu z upoštevanjem in varovanjem človekovih pravic, ustavnih določb in temeljnih načel upravnega postopka.</p>
    <p xml:id="pb4.p4" xml:lang="sl">KLJUČNE BESEDE:</p>
    <p xml:id="pb4.p5" xml:lang="sl">Ustava Republike Slovenije, Zakon o splošnem upravnem postopku, dokazna sredstva, dokazni postopek, temeljna načela ugotovitvenega in dokaznega postopka. iii</p>
  </page>
  <page xml:id="pb5" n="5" pdf_url="http://nl.ijs.si/project/kas/pdf/000/kas-1131000.pdf#page=5">
    <p xml:id="pb5.p1" xml:lang="sl">SUMMARY</p>
    <p xml:id="pb5.p2" xml:lang="en">General administrative procedure presents the criteria used to implement the regulations within definite administrative procedures. During the evidence procedure the client is given the opportunity to present all relevant legal facts. In addition, the client has to be given the proper procedural rights and imposed obligations towards the administrative authority. It is of crucial importance that the client is given the opportunity to make a statement, to actively participate in the procedure for taking evidence and the declaratory procedure. The procedure for taking evidence is based on the accurately stated facts, which are acquired by five different means of proof.</p>
    <p xml:id="pb5.p3" xml:lang="en">However, we are not limited by these five means of proof since anything concerning the clarification of the procedure can be used as evidence. Papers, witnesses, on the spot inspection, client statement and designated experts are all recognised as statutory means of proof relevant as facts of the dispute in the evidence procedure.</p>
    <p xml:id="pb5.p4" xml:lang="en">The evidence procedure is to be carried out considering human rights, constitutional provisions and basic principles of administrative procedure.</p>
    <p xml:id="pb5.p5" xml:lang="en">KEY WORDS:</p>
    <p xml:id="pb5.p6" xml:lang="en">Constitution of the Republic of Slovenia, Law on general administrative procedures, means of proof, procedure for taking evidence, basic principles of declaratory and evidence procedures iv</p>
  </page>
  <page xml:id="pb6" n="6" pdf_url="http://nl.ijs.si/project/kas/pdf/000/kas-1131000.pdf#page=6">
    <p xml:id="pb6.p1" xml:lang="sl">KAZALO</p>
    <p xml:id="pb6.p2" xml:lang="sl">POVZETEK ________________________________________________ II SUMMARY _______________________________________________ III 1 UVOD __________________________________________________ 1 2 SPLOŠNO O UPRAVNEM POSTOPKU ___________________________ 2 2.1 ORGANI ODLOČANJA ______________________________________ 2 2.2 POJEM UPRAVNE ZADEVE __________________________________ 3 2.3 SMISELNA RABA ZUP ______________________________________ 3 2.4 UPRAVNI POSTOPEK IN VRSTE UPRAVNEGA POSTOPKA ___________ 4 2.5 TEMELJNA NAČELA ZUP ____________________________________ 4 2.6 FAZE UPRAVNEGA POSTOPKA _______________________________ 8</p>
    <p xml:id="pb6.p3" xml:lang="sl">2.6.1 Začetek postopka ____________________________________________ 10 2.6.2 Razpolaganja z zahtevki _______________________________________ 10 2.6.3 Ostale faze upravnega postopka _________________________________ 11</p>
    <p xml:id="pb6.p4" xml:lang="sl">3 UGOTOVITVENI IN DOKAZNI POSTOPEK ______________________ 13 3.1 UGOTOVITVENI POSTOPEK ________________________________ 13</p>
    <p xml:id="pb6.p5" xml:lang="sl">3.1.1 Skrajšani ugotovitveni postopek _________________________________ 15 3.1.2 Posebni ugotovitveni postopek __________________________________ 15 3.1.2.1 Predhodno vprašanje ______________________________________ 16 3.1.2.2 Ustna obravnava _________________________________________ 17 3.1.2.3 Načela ugotovitvenega postopka _____________________________ 18</p>
    <p xml:id="pb6.p6" xml:lang="sl">3.2 DOKAZNI POSTOPEK _____________________________________ 21</p>
    <p xml:id="pb6.p7" xml:lang="sl">3.2.1 Splošno o dokazovanju ________________________________________ 21 3.2.2 Temeljna načela, ki so pomembna v fazi dokaznega postopka _________ 24 3.2.2.1 Načelo materialne resnice __________________________________ 25 3.2.2.2 Načelo proste presoje dokazov ______________________________ 25 3.2.2.3 Načelo ekonomičnosti _____________________________________ 26 v</p>
  </page>
  <page xml:id="pb7" n="7" pdf_url="http://nl.ijs.si/project/kas/pdf/000/kas-1131000.pdf#page=7">
    <p xml:id="pb7.p1" xml:lang="sl">4 DOKAZNA SREDSTVA PO ZAKONU O SPLOŠNEM UPRAVNEM POSTOPKU</p>
    <p xml:id="pb7.p2" xml:lang="sl">4.1 LISTINE _______________________________________________ 27</p>
    <p xml:id="pb7.p3" xml:lang="sl">4.1.1 Javne listine _________________________________________________ 28 4.1.2 Zasebne listine ______________________________________________ 30 4.1.3 Upravna overitev _____________________________________________ 31 4.1.4 Potrdila ____________________________________________________ 32</p>
    <p xml:id="pb7.p4" xml:lang="sl">4.2 PRIČE ________________________________________________ 34</p>
    <p xml:id="pb7.p5" xml:lang="sl">4.2.1 Zaslišanje prič _______________________________________________ 36 4.2.2 Opozorila pred zaslišanjem priče ________________________________ 37 4.2.3 Sankcije za neupravičeno nesodelovanje prič _______________________ 37</p>
    <p xml:id="pb7.p6" xml:lang="sl">4.3 IZVEDENCI IN TOLMAČI __________________________________ 39</p>
    <p xml:id="pb7.p7" xml:lang="sl">4.3.1 Kdo je lahko izvedenec ________________________________________ 40 4.3.2 Naloge izvedenca ____________________________________________ 40 4.3.3 Sankcije za neupravičeno nesodelovanje izvedenca __________________ 41 4.3.4 Tolmači ____________________________________________________ 42</p>
    <p xml:id="pb7.p8" xml:lang="sl">4.4 OGLED ________________________________________________ 43</p>
    <p xml:id="pb7.p9" xml:lang="sl">4.4.1 Ogled kot dokazno sredstvo in ustavno zaščitena pravica do nedotakljivosti stanovanja _______________________________________________________ 44</p>
    <p xml:id="pb7.p10" xml:lang="sl">4.5 IZJAVA STRANKE ________________________________________ 45</p>
    <p xml:id="pb7.p11" xml:lang="sl">4.5.1 Razlika med izjavo stranke in temeljnim načelom zaslišanja stranke _____ 46</p>
    <p xml:id="pb7.p12" xml:lang="sl">5 ZAVAROVANJE DOKAZOV _________________________________ 47 6 ZAKLJUČEK ____________________________________________ 49 LITERATURA ______________________________________________ 50 VIRI _____________________________________________________ 50 SEZNAM SLIK IN TABEL ______________________________________ 54 SEZNAM UPORABLJENIH KRATIC ______________________________ 55 IZJAVA O AVTORSTVU IN NAVEDBA LEKTORJA ____________________ 57 1 UVOD</p>
  </page>
  <page xml:id="pb8" n="8" pdf_url="http://nl.ijs.si/project/kas/pdf/000/kas-1131000.pdf#page=8">
    <p xml:id="pb8.p1" xml:lang="sl">Namen diplomske naloge je prikaz ugotavljanja pravno pomembnih dejstev in okoliščin, ki so relevantne za odločitev v upravni zadevi. Neupoštevanje pravil Zakona o splošnem upravnem postopku (v nadaljevanju: ZUP)1 bistveno vpliva na pravni položaj stranke v postopku in na varstvo njenih pravic. Ugotavljanju pravno relevantnih dejstev, ki so pomembna za zakonito in pravilno odločbo, pa sta namenjena ugotovitveni in dokazni postopek, ki sta med seboj soodvisna. Prav tako je namen diplomskega dela podkrepitev teoretičnih dejstev s praktičnimi primeri. Cilj diplomskega dela je predstaviti dokazni postopek in dokazna sredstva. Za celostno razumevanje obravnavane naloge je potrebna tudi obrazložitev vseh faz postopka.</p>
    <p xml:id="pb8.p2" xml:lang="sl">Sekundarni cilj pa je podati svoje razmišljanje o primerjavi med dokaznimi sredstvi in ustavno zaščitenimi pravicami in komentar k posameznemu primeru iz sodne prakse.</p>
    <p xml:id="pb8.p3" xml:lang="sl">Diplomsko delo je vsebinsko razdeljeno na štiri dele. V prvem delu na kratko predstavim upravni postopek, vrste upravnega postopka in njegove faze ter organe, ki v upravnem postopku odločajo. Opišem pojem upravne zadeve in razložim, v katerih primerih se ZUP uporablja subsidiarno. V tem delu se posvetim še temeljnim načelom ZUP, ki so podlaga za vse postopke, katerih področna zakonodaja ne ureja.</p>
    <p xml:id="pb8.p4" xml:lang="sl">V drugem delu diplomskega dela opišem ugotovitveni in dokazni postopek s poudarkom na načelih, ki jih je potrebno upoštevati v ugotovitvenem postopku, kjer se ugotavlja in zbira dejstva, in dokaznem postopku pri izvajanju dokaznih sredstev o nakazanih dejstvih. Tretji del se navezuje na prejšnjega in je osrednji del diplomskega dela. Govori o dokaznih sredstvih, ki so urejena v ZUP. Ta dokazna sredstva so listine, priče, izvedenci, ogled in izjava stranke, to pa ni zaključen nabor dokaznih sredstev, saj se za dokazovanje lahko uporabi katerokoli stvar, ki pripomore k razjasnitvi zadeve. Vsako od dokaznih sredstev podrobno razčlenim in opišem.</p>
    <p xml:id="pb8.p5" xml:lang="sl">Diplomsko delo se zaključi s temo o zavarovanju dokazov, ki smo jih zbrali med samim postopkom. Dokaze zavarujemo tudi, kadar nastane situacija, ko je potrebno še pred začetkom postopka zaradi bojazni, da bi bili dokazi kasneje spremenjeni ali uničeni, le-te predčasno zavarovati.</p>
    <p xml:id="pb8.p6" xml:lang="sl">1 Uradni list RS, št. 80/99, 70/00, 52/02, 73/04, 22/05-UPB1, 119/05, 24/06-UPB2, 105/06-ZUS-1, 126/07, 65/08.</p>
  </page>
  <page xml:id="pb9" n="9" pdf_url="http://nl.ijs.si/project/kas/pdf/000/kas-1131000.pdf#page=9">
    <p xml:id="pb9.p1" xml:lang="sl">2 SPLOŠNO O UPRAVNEM POSTOPKU</p>
    <p xml:id="pb9.p2" xml:lang="sl">Upravni postopek sodi v okvir upravno procesnega prava, ta pa je del formalno upravnega prava. Upravni postopek je splet pravil, ki ureja posamezna procesna dejanja in njihovo zaporedje pri uveljavljanju pravic strank in nalaganju obveznosti.</p>
    <p xml:id="pb9.p3" xml:lang="sl">Cilj upravnega postopka je urediti način zagotavljanja pravic in obveznosti strank, pri tem pa mora upravni organ, ki postopek vodi, uporabiti norme materialnega upravnega prava na konkretnem dejanskem stanju. Na podlagi materialnih predpisov, ki določajo vsebino pravnih razmerij na posameznih upravnih področjih (npr. na področju kmetijstva, lovstva, energetike, telekomunikacij, urbanizma, vodnega gospodarstva, gozdarstva, turizma, prometa, gradbeništva, financ, šolstva, kulture, izobraževanja, zdravstva, znanosti socialnega varstva, notranjih zadev, obrambe, itd.), se ustanavljajo, spreminjajo in ukinjajo oziroma ugotavljajo pravice, obveznosti in pravne koristi posameznikov (po Androjni in Kerševanu, 2006, str. 27).</p>
    <p xml:id="pb9.p4" xml:lang="sl">2.1 ORGANI ODLOČANJA</p>
    <p xml:id="pb9.p5" xml:lang="sl">Upravni postopek ureja postopkovna pravila, po katerih se morajo ravnati organi, ki odločajo po ZUP. Z organom je po zakonu mišljen organ državne uprave (Ministrstva, Upravne enote, Organi v sestavi ministrstev, Vladne službe), drugi državni organi (sodišča, Državni zbor, Državni svet, Vlada, predsednik Republike Slovenije, Varuh človekovih pravic, Informacijski pooblaščenec, Računsko sodišče …), organi samoupravnih lokalnih skupnosti (občine, krajevne in četrtne skupnosti) in nosilci javnih pooblastil oziroma izvajalci javnih služb (centri za socialno delo, Zavod za pokojninsko in invalidsko zavarovanje Slovenije, Zavod za zdravstveno zavarovanje Slovenije, Zavod Republike Slovenije za zaposlovanje, Zavod Republike Slovenije za šolstvo, registrske organizacije, itd.), ki jim zakon daje pristojnost za odločanje v upravni zadevi (1. in 5. člen ZUP). Upravni postopek je skup procesnih institutov, ki predstavljajo zaporedje in način izvajanja dejanj v upravnem postopku. Za stranko je upravni postopek procesno orodje pri uveljavljanju varstva pravic v razmerju do oblastnega organa. Po pravilih upravnega postopka se morajo torej ravnati oblastni organi in tudi stranke, kadar uveljavljajo svoje pravice ali pravne koristi oziroma se branijo v postopkih, ki so uvedeni zoper njih po uradni dolžnosti (Jerovšek, 2007, str.</p>
  </page>
  <page xml:id="pb10" n="10" pdf_url="http://nl.ijs.si/project/kas/pdf/000/kas-1131000.pdf#page=10">
    <p xml:id="pb10.p1" xml:lang="sl">2.2 POJEM UPRAVNE ZADEVE</p>
    <p xml:id="pb10.p2" xml:lang="sl">Upravna zadeva je odločanje o pravici, obveznosti ali pravni koristi stranke na področju upravnega prava. Za upravno zadevo se šteje, če je s predpisom določeno, da v neki stvari organ vodi upravni postopek, odloča v njem ali izda upravno odločbo in tudi če to zaradi varstva javnega interesa izhaja iz narave stvari (2. člen ZUP).</p>
    <p xml:id="pb10.p3" xml:lang="sl">Svetovanje, informiranje in izdaja potrdil ni upravna zadeva. Kdaj mora organ postopati po ZUP, običajno določa področni predpis. Takrat pravimo, da je upravna zadeva določena formalno (postopkovno)2. Zakon in teoretiki pa opredeljujejo upravno zadevo tudi materialno (vsebinsko), to pomeni, da se o določeni pravici ali obveznosti odloča tudi, če tako ni zapisano v področnem zakonu, so pa izpolnjeni predpisani pogoji. Te pogoji so trije, izpolnjeni pa morajo biti kumulativno. Prvi pogoj je, da mora iti za odločanje3. Drugi pogoj, ki mora biti izpolnjen, je, da se odloča o pravici obveznosti ali pravni koristi s področja upravnega prava4. Zadnji, tretji pogoj pa je, da mora iti za potencialni, če že ne za nastali konflikt med javnim in zasebnimi interesi.</p>
    <p xml:id="pb10.p4" xml:lang="sl">»Kot primer upravne zadeve lahko navedemo izdajo gradbenega dovoljenja, pravico do subvencionirane prehrane, dolžnost plačati davek. Vse pravice oziroma obveznosti urejajo materialni upravni predpisi - zakoni in podzakonski predpisi« (Jerovšek, 2007, str. 13).</p>
    <p xml:id="pb10.p5" xml:lang="sl">2.3 SMISELNA RABA ZUP</p>
    <p xml:id="pb10.p6" xml:lang="sl">ZUP se v neupravnih, a javnopravnih zadevah uporablja smiselno. To pa pomeni zgolj uporabo temeljnih načel ZUP, kot so na primer dolžnost obrazložitve oblastne odločitve, pravica do pritožbe, pravica stranke, da se izjavi, brani… Namen smiselne rabe ZUP je v tem, da se na vseh javnopravnih področjih določa minimalne standarde varstva pravic strank in javne koristi. ZUP se uporablja smiselno npr. za ugotavljanje vzgojnega ukrepa zoper dijaka, pri prekršku vožnje brez varnostnega pasu, pri disciplinskem ukrepu na fakulteti zaradi prepisovanja … ZUP se uporablja tudi v neupravnih postopkih, kadar gre za javnopravne pravice ali obveznosti in področni zakon nima urejenega postopka (npr. v policijskih zadevah, pri zaposlitvi javnih uslužbencev, v hitrih prekrškovnih postopkih…).</p>
    <p xml:id="pb10.p7" xml:lang="sl">2 Na primer: Zakon o inšpekcijskem nadzoru, Uradni list RS, št. 56/02, 26/07,43/07-UPB1 (v nadaljevanju: ZIN-UPB1) navaja, da se glede vseh postopkovnih vprašanj, ki niso urejena s tem zakonom uporablja ZUP. Zakon o državljanstvu Republike Slovenije, Uradni list RS, št. 24/07-UPB2 (v nadaljevanju: ZDRS-UPB2) v 27. členu določa, da o pridobitvi državljanstva Republike Slovenije na podlagi 10., 12. in 14. člena tega zakona odloča upravna enota z odločbo.</p>
    <p xml:id="pb10.p8" xml:lang="sl">3 Izdaja potrdila o državljanstvu je neupravna zadeva, ker v tem primeru ne gre za odločanje o pravici stranke, ampak zgolj za izpis podatkov iz centralne evidence o državljanstvu.</p>
    <p xml:id="pb10.p9" xml:lang="sl">4 ZUP ne določa pravic in obveznosti, ampak te določajo materialni področni predpisi.</p>
  </page>
  <page xml:id="pb11" n="11" pdf_url="http://nl.ijs.si/project/kas/pdf/000/kas-1131000.pdf#page=11">
    <p xml:id="pb11.p1" xml:lang="sl">2.4 UPRAVNI POSTOPEK IN VRSTE UPRAVNEGA POSTOPKA</p>
    <p xml:id="pb11.p2" xml:lang="sl">Ločimo splošni upravni postopek, ki je en in ga ureja ZUP. Poznamo pa kar okoli 4.000 posebnih upravnih postopkov. Posebni upravni postopek je na primer izdaja gradbenega dovoljenja, izdaja orožnega lista, izdaja prometnega dovoljenja, odmera dohodnine… Najbolj pogosti posebni upravni postopki so odmera dohodnine, registracija vozila, dodelitev štipendije, izbira koncesionarja … Posebne upravne postopke urejajo procesna pravila področnih zakonov in predpisov, subsidiarno (podrejeno) pa se uporablja ZUP (3. člen ZUP). Podrejeno pomeni, da se ZUP uporablja, če področni zakon posameznega procesnega vprašanja ne uredi drugače, kar lahko stori, če to terjajo specifike posameznega področja (npr. ZUP določa, da je rok za pritožbo zoper odločbo 15 dni, področni zakon pa lahko določi več ali manj kot 15 dni).</p>
    <p xml:id="pb11.p3" xml:lang="sl">ZUP področni zakon ne more izključiti v celoti, samo posamezna področna vprašanja lahko uredi v celoti.</p>
    <p xml:id="pb11.p4" xml:lang="sl">2.5 TEMELJNA NAČELA ZUP</p>
    <p xml:id="pb11.p5" xml:lang="sl">Načelo zakonitosti - to načelo je utemeljeno že v Ustavi Republike Slovenije (v nadaljevanju: URS)5 in od upravnih organov terja poseganje v pravni položaj stranke, kadar imajo za to pravno podlago (153. člen URS). Organi odločajo v upravnih stvareh po zakonih, podzakonskih predpisih, predpisih lokalnih skupnosti in splošnih aktih, izdanih za izvrševanje javnih pooblastil (6. člen ZUP). Vsaka odločba oziroma sklep, ki se izdajata v upravnem postopku, morata temeljiti v višjih aktih in biti skladna z znjimi. Če odločba ali sklep nista v skladu z višjimi akti, se izpodbijata s pravnimi sredstvi, ki jih je po ZUP kar šest. Izpodbijata se tudi v upravnem sporu pred sodiščem. Poznamo dve vrsti zakonitosti, ena je materialna ali vsebinska zakonitost in pomeni, da je bilo z odločbo stranki priznano natanko toliko pravic in obveznosti, kot to izhaja iz pogojev področnih predpisov. Druga, formalna ali postopkovna zakonitost pa se nanaša na proces izdaje odločbe. Gre za tri pravila, ki se jih mora upoštevati. To so pravila o pristojnosti ali kompetenci, odločba mora biti pisna in imeti mora vse predpisane sestavine (preambulo6, naziv, izrek, obrazložitev, pouk o pravnem sredstvu, podpisa in žig organa). Odločba je zakonita le, če je materialno in formalno pravilna. Diskrecija je edina izjema od načela zakonitosti. V poštev pride pod pogoji, da diskrecijo določa področni predpis in ne ZUP. Področni zakon določi diskrecijo kot pooblastilo organu, kadar zakonodajalec že vnaprej ve, da ni mogoče urediti vseh življenjskih situacij s predpisom. Upravni organ diskrecijo uporabi v skladu z namenom, zaradi katerega je dana, in pri tem ne sme preseči obsega pooblastila. V obrazložitvi odločbe mora biti natančno opisano, kako je upravni organ diskrecijo uporabi (Grafenauer in Breznik, 2005, str. 70-75).</p>
    <p xml:id="pb11.p6" xml:lang="sl">5 Uradni list RS, št. 33I/1991-I.</p>
    <p xml:id="pb11.p7" xml:lang="sl">6 Uvodni del odločbe.</p>
  </page>
  <page xml:id="pb12" n="12" pdf_url="http://nl.ijs.si/project/kas/pdf/000/kas-1131000.pdf#page=12">
    <p xml:id="pb12.p1" xml:lang="sl">Načelo varstva pravic strank in javne koristi - to načelo ima svojo osnovo že v Ustavnih določbah, ki opredeljujejo enakost pred zakonom (14. člen URS) in enako varstvo pravic v postopku pred sodiščem in pred drugimi državnimi organi, organi lokalnih skupnosti in nosilci javnih pooblastil; to pomeni ustavno pravico in pravno zagotovilo za nepristranski in pošten postopek (22. člen URS). Organ mora stranki pomagati uveljaviti čim več strankinih pravic, toda ne na račun javne koristi. V primeru konflikta s pravicami drugih oseb ali javnim interesom naj bi vedno prevladal javni interes. To načelo določa »pomoč neuki stranki«. Organ mora stranki svetovati in jo informirati o postopku uveljavljanja njenih pravic. Neuka stranka je kdorkoli.</p>
    <p xml:id="pb12.p2" xml:lang="sl">Organ mora upoštevati sorazmernost, to pomeni, da izbere za stranko milejši ukrep, če je možno uporabiti več ukrepov z istim učinkom (7. člen ZUP). ZUP izhaja iz stališča, da naloga organov, ki odločajo o upravnih zadevah, ni samo izvajanje oblasti, temveč tudi nudenje ustrezne pomoči strankam, da lahko uveljavljajo svoje pravice.</p>
    <p xml:id="pb12.p3" xml:lang="sl">Načelo materialne resnice - v postopku je treba ugotoviti resnično stanje in vsa dejstva, ki so pomembna za pravilno in zakonito odločitev. Materialna resnica pomeni skladnost ugotovljenih in dejanskih dejstev. Materialna resnica je dosežena, če je konkretna in posamična upravna zadeva vsestransko raziskana in če so ugotovljena vsa pravno relevantna dejstva. Do nje pridemo na podlagi izvedenih dokazov in sklepanja, kar ustvari prepričanje o resničnosti dejstev. Dejstva so lahko ugotovljena s stopnjo gotovosti, izjemoma zadoščajo že verjetno izkazana dejstva (8. člen ZUP).</p>
    <p xml:id="pb12.p4" xml:lang="sl">To načelo je povezano s poglavjem ZUP, ki obravnava postopek do izdaje odločbe, vključno z dokazovanjem. Uradna oseba mora storiti vse, da ugotovi resnično stanje.</p>
    <p xml:id="pb12.p5" xml:lang="sl">Če je resnično stanje ugotovljeno napačno, nepopolno ali zmotno, gre za kršitev tega načela (237. člen ZUP).</p>
    <p xml:id="pb12.p6" xml:lang="sl">Načelo zaslišanja stranke - pomeni obvezo organa, da stranki nudi možnost, da se izjavi o vseh dejstvih in okoliščinah primera. Stranka mora imeti možnost aktivne udeležbe v postopku, vendar je od nje odvisno, ali bo to pravico izkoristila7. Pravica, da se izjavi, se uresniči na različne načine, pisno ali ustno na zapisnik. V sklopu tega načela stranka lahko navaja dejstva sebi v korist, izpodbija dejstva sebi v škodo, predlaga dokaze, ki potrjujejo resničnost dejstev, lahko ugovarja dejanjem uradne osebe (npr. postavitvi izvedenca), lahko zahteva izločitev uradne osebe, češ da je pristranska, lahko vlaga pravna sredstva… Kadar so v postopku udeležene stranke z nasprotujočimi interesi, mora vsaka stranka dobiti možnost, da se izjavi o navedbah stranke z nasprotnim interesom (9. člen ZUP). Če je to načelo kršeno, gre za eno od sedmih absolutnih bistvenih postopkovnih napak (237. člen ZUP). Načela zaslišanja stranke pa ni potrebno upoštevati v skrajšanem ugotovitvenem postopku (144. člen</p>
    <p xml:id="pb12.p7" xml:lang="sl">ZUP).</p>
    <p xml:id="pb12.p8" xml:lang="sl">7 Pravica »biti slišan« oziroma načelo zaslišanja stranke je načelo, ki se močno poudarja v okviru načel upravnega postopka v evropskem pravu ter evropskem upravnem sistemu in predstavlja temelj dobro delujoče uprave. Cilj dobro delujoče uprave pa so predvsem demokratičnost, transparentnost in odprtost v postopku sprejemanja odločitev (po Nehl, 1999, str. 17).</p>
  </page>
  <page xml:id="pb13" n="13" pdf_url="http://nl.ijs.si/project/kas/pdf/000/kas-1131000.pdf#page=13">
    <p xml:id="pb13.p1" xml:lang="sl">Načelo proste presoje dokazov – uradna oseba, pooblaščena za vodenje postopka, sama presodi katera dejstva bo štela za dokazana. Dejstva presodi po svojem prepričanju, na podlagi vestne in skrbne presoje vsakega dokaza posebej in vseh dokazov skupaj ter na podlagi uspeha celotnega postopka (10. člen ZUP). Presoja dokazov pomeni ločitev med tistim, kar je dokazovanje pokazalo za resnično, in tistim, kar se je pokazalo za neresnično. Uradna oseba dokaze presoja po svojem svobodnem prepričanju in logičnem sklepanju, ali dejstva šteti za resnična ali ne. Iz navedb lahko sklepamo, da je načelo proste presoje dokazov tesno povezano z načelom materialne resnice. Za dokazovanje se lahko uporabi vse, kar je primerno za ugotavljanje stanja stvari in kar ustreza posameznemu primeru (164. člen ZUP).</p>
    <p xml:id="pb13.p2" xml:lang="sl">Organ torej svobodno izbira število in vrsto dokaznih sredstev in jih svobodno vrednoti. Dokazi, ki jih je pri presoji upoštevala uradna oseba, morajo biti utemeljeni v obrazložitvi odločbe (214. člen ZUP). Uradna oseba, ki presoja dokaze, mora upoštevati, da nekateri področni zakoni pogosto predpisujejo dokazna pravila, ki vnaprej predpisujejo vrednost posameznemu dokaznemu sredstvu (npr. da se neko dejstvo dokazuje z javno listino, resničnost te pa se predpostavlja, ipd.) (Grafenauer in Breznik, 2005, str. 93-96).</p>
    <p xml:id="pb13.p3" xml:lang="sl">Načelo dolžnosti, govoriti resnico in pošteno uporabljati pravice - stranka mora pred organom govoriti resnico in pošteno uporabljati pravice, ki so ji priznane (11. člen ZUP). Gre za načelo, ki je povezano z zakonsko določbo (140. člen ZUP), po kateri mora stranka dejansko stanje navesti natančno, po resnici in določno. Načelo pa je povezano tudi z določbo (188. člena ZUP), ki med dokazili navaja tudi izjavo stranke kot dokaz in določa, da mora uradna oseba stranko pred izjavo opozoriti na kazensko in materialno odgovornost, če bi podala krivo izjavo. To načelo zavezuje stranko, in če ga krši, je lahko celo kaznovana po 289. členu Kazenskega zakonika (v nadaljevanju: KZ-1)8 s kaznijo do dveh let zapora. Če je na podlagi lažne izjave stranke izdana odločba, se po ZUP še tri leta po izdaji odločbe postopek obnovi (260. člen ZUP).</p>
    <p xml:id="pb13.p4" xml:lang="sl">Načelo samostojnosti pri odločanju - temelji na Ustavi RS, ki v 120. členu določa, da morajo organi in uradne osebe voditi postopke samostojno v okviru in na podlagi zakonov in Ustave. Enako določbo vsebuje tudi Zakon o državni upravi (v nadaljevanju: ZDU-1-UPB4)9, ki prav tako govori o samostojnosti uradne osebe pri odločanju. ZUP pa določa, da organ pri vodenju upravnega postopka odloča o upravnih zadevah samostojno v okviru in na podlagi zakonov, podzakonskih predpisov, predpisov samoupravnih lokalnih skupnosti in splošnih aktov, izdanih za izvrševanje javnih pooblastil (12. člen ZUP). Pri čemer višji organ v konkretnem postopku ne sme odrejati ravnanj in odločitev nižjemu organu, kako naj v zadevi odloči. Prav tako tudi nižji organ ne sme spraševati višjega, kako naj postopa in odloči. Samostojnost pri odločanju velja tako za organ, ki vodi postopek in pri tem odloča samostojno, kot tudi za uradno osebo, ki samostojno ugotavlja dejstva in okoliščine in uporablja predpise v konkretnih primerih (139. člen ZUP). Uprava mora 8 Uradni list RS, št. 55/2008 (66/2008 popr.).</p>
    <p xml:id="pb13.p5" xml:lang="sl">9 Uradni list RS, št. 113/2005-UPB4, 126/2007-ZUP-E, 48/2009. svoje naloge opravljati po pravilih stroke, pri svojem delu mora biti politično nevtralna, ravnati mora nepristransko in ne sme dajati prednosti posameznikom, pravnim osebam ali interesnim skupinam (3. člen ZDU-1-UPB4). Upoštevanje načela samostojnosti pri odločanju pomeni, da je treba postopek voditi in v njem odločati neodvisno od političnih, verskih, medijskih ter drugih vplivov in pritiskov.</p>
  </page>
  <page xml:id="pb14" n="14" pdf_url="http://nl.ijs.si/project/kas/pdf/000/kas-1131000.pdf#page=14">
    <p xml:id="pb14.p1" xml:lang="sl">Samostojnost pri odločanju je povezana tudi z ustreznim znanjem in usposobljenostjo uradnih oseb, ki opravljajo posamezna dejanja v postopku, vodijo upravni postopek in odločajo v upravnih zadevah, zato (31. člen ZUP) predpisuje pogoje, ki jih mora izpolnjevati uradna oseba - to je, da mora imeti predpisano izobrazbo in strokovni izpit iz upravnega postopka (Grafenauer in Breznik, 2005, str. 99-101).</p>
    <p xml:id="pb14.p2" xml:lang="sl">Načelo pravice do pritožbe - praviloma je zoper vsako prvostopenjsko odločbo dovoljena pritožba zoper redno pravno sredstvo. To pomeni, da odločitev ni dokončna, dokler ni odločeno tudi o pritožbi. Da je pritožba redno pravno sredstvo oziroma da so postopki dvostopenjski, določa že URS v 25. členu10. Ustava opredeljuje tudi pravico vsakogar do sodnega varstva (23. člen URS). Izjemoma je pritožba lahko izključena, ampak le, če to določa zakon. Zakon, ki izključi pritožbo, je lahko področni zakon, v določenih primerih pa tudi ZUP, kadar na prvi stopnji odloča Državni zbor ali Državni svet in Občinski svet ali Mestni svet, ali če na prvi stopnji odloča Vlada. Če pa na prvi stopnji odloča ministrstvo, takrat po Zakonu o splošnem upravnem postopku pritožbe ni, razen če jo dovoli področni zakon (13. člen ZUP).</p>
    <p xml:id="pb14.p3" xml:lang="sl">Pravico do pritožbe zoper odločbo na prvi stopnji ima stranka, pritožbo pa lahko vloži tudi vsaka druga oseba, če odločba posega v njene pravice ali pravne koristi (229. člen ZUP). Zoper vsako dokončno odločbo, pa naj bo prvo stopenjska ali drugo stopenjska, je vedno mogoč upravni ali socialni spor. Še posebej je to sodno varstvo urejeno v Zakonu o upravnem sporu (v nadaljevanju ZUS-1)11. Kršitev pravice do pritožbe je kaznivo dejanje. Kdor pri opravljanju svojega dela prepreči drugemu, da bi uporabil pravico do pritožbe ali kakšnega drugega pravnega sredstva, se kaznuje z denarno kaznijo ali z zaporom do enega leta. Če tako kaznivo dejanje stori uradna oseba, ji je zagrožena kazen zapora do dveh let (155. člen KZ-1).</p>
    <p xml:id="pb14.p4" xml:lang="sl">Načelo ekonomičnosti postopka - postopke je treba voditi hitro s čim manjšimi stroški in čim manjšo zamudo za stranke in druge udeležence v postopku in tako, da se lahko pravilno ugotovi dejansko stanje, zavarujejo pravice in pravne koristi stranke ter izda zakonita in pravilna odločba (14. člen ZUP). Ekonomičnost postopka vsebuje dve dimenziji: prva je časovna dimenzija, druga pa dimenzija varčnosti. Časovna dimenzija se doseže s strokovnim in organiziranim delom uradne osebe ter izločitvijo nepotrebnih procesnih dejanj. Dimenzija varčnosti pa je dosežena s tem, da se ne povzročajo nepotrebni stroški. To načelo daje uradni osebi napotilo za hitro vodenje postopka s čim manjšimi stroški in zamudo časa, hkrati pa postavlja zahtevo, da ekonomičnost postopka ne bo v škodo načela zakonitosti in načela materialne resnice. Ekonomičnost postopka je odvisna od razporeditve dela v organu, kadrovske 10 Pravico do pravnih sredstev opredeljujejo tudi številni mednarodni akti - od aktov OZN, kot je Splošna deklaracija o človekovih pravicah iz leta 1948, do Evropske konvencije o človekovih pravicah, ki opredeljujejo pravico do učinkovitega pravnega sredstva.</p>
    <p xml:id="pb14.p5" xml:lang="sl">11 Uradni list RS, št. 105/06. zasedbe delovnih mest, strokovnega usposabljanja, informacijske tehnologije in uporabe elektronskih načinov komuniciranja, povezave z različnimi bazami podatkov… Opozoriti pa kaže tudi na nekatere zakone in podzakonske predpise, ki vsebujejo vrsto določb, naravnanih v smislu zagotavljanja ekonomičnosti postopka, kot na primer: Uredba o upravnem poslovanju (v nadaljevanju: UUP)12, Zakon o elektronskem poslovanju in elektronskem podpisu (v nadaljevanju: ZEPEP)13, Uredba o pogojih za elektronsko poslovanje in elektronsko podpisovanje (v nadaljevanju: UEPEP).14 Tudi program ukrepov za odpravo administrativnih ovir15 doprinese k hitrejšemu in cenejšemu postopku, tako kot različni upravni portali (e-uprava, e- davki, točke e-vem, e-demokracija, e-kataster, portal upravnih enot, itd.), ki nam nudijo elektronske storitve, s tem pa prihranimo čas in obenem privarčujemo. Za načelo ekonomičnosti je zelo pomembna dolžnost organa, da si po uradni dolžnosti podatke pridobi iz uradnih evidenc (139. člen ZUP), s tem si je stranka prihranila čas in nepotrebno pot od enega organa do drugega (Grafenauer in Breznik, 2005, str.</p>
  </page>
  <page xml:id="pb15" n="15" pdf_url="http://nl.ijs.si/project/kas/pdf/000/kas-1131000.pdf#page=15">
    <p xml:id="pb15.p1" xml:lang="sl">2.6 FAZE UPRAVNEGA POSTOPKA</p>
    <p xml:id="pb15.p2" xml:lang="sl">Namen upravnega postopka je ugotoviti dejansko stanje stvari in izdati odločbo ter doseči njeno izvršitev. Dejanja, ki jih opravlja uradna oseba, potekajo po zaporedju oziroma po določenem vrstnem redu. Ugotovimo lahko, da upravni postopek poteka po fazah, ki si sledijo po zaporedju, ki je prikazano na sliki 1. V grobem ločimo prvo stopenjski in drugo stopenjski postopek. Znotraj teh dveh pa ločimo posamezne »podfaze« Največkrat se postopek konča z izdajo prvo stopenjske odločbe. Ta postopek sestavlja vrsta procesnih dejanj, ki si sledijo v naslednjem zaporedju: 1. faza - Začetek ali uvedba postopka 2. faza - Ugotovitveni postopek 3. faza - Dokazni postopek</p>
    <p xml:id="pb15.p3" xml:lang="sl">4. faza - Izdaja prvo stopenjske odločbe/izjemoma sklep</p>
    <p xml:id="pb15.p4" xml:lang="sl">Sledi pritožbeni postopek. Kot zadnja faza se izvede izvršba odločbe ali sklepa na podlagi prvo ali drugo stopenjskega postopka. Po dokončnosti ali pravnomočnosti odločbe pa se lahko začne postopek z izrednimi pravnimi sredstvi, če so za uporabo le-teh podani razlogi (Grafenauer, 2001, str. 123).</p>
    <p xml:id="pb15.p5" xml:lang="sl">12 Uradni list RS, št. 20/05.</p>
    <p xml:id="pb15.p6" xml:lang="sl">13 Uradni list RS, št. 57/00, 30/01, 25/04, 73/04, 98/04-UPB1, 61/06-ZEPT.</p>
    <p xml:id="pb15.p7" xml:lang="sl">14 Uradni list RS, št. 77/00, 2/01, 86/06.</p>
    <p xml:id="pb15.p8" xml:lang="sl">15 Vlada RS je Ministrstvo za javno upravo zadolžila za realizacijo ciljev na področju vzpostavitve učinkovite in prijazne uprave in prijaznega zakonodajnega okolja za državljane in gospodarske subjekte.</p>
  </page>
  <page xml:id="pb16" n="16" pdf_url="http://nl.ijs.si/project/kas/pdf/000/kas-1131000.pdf#page=16">
    <p xml:id="pb16.p1" xml:lang="sl">Slika 1: Osnovne faze upravnega postopka Vir: Grafenauer, Breznik (2005, str. 272). postopek na prvi stopnji postopek s pritožbo začetek postopka na zahtevo stranke po uradni dolžnosti ugotovitveni in dokazni postopek izdaja in vročitev odločbe skrajšani ugotovitveni postopek poseben ugotovitveni postopek vložitev pritožbe delo organa prve stopnje v zvezi s pritožbo odločanje organa druge stopnje postopek v zvezi z izrednimi pravnimi sredstvi postopek v zvezi z izvršbo</p>
  </page>
  <page xml:id="pb17" n="17" pdf_url="http://nl.ijs.si/project/kas/pdf/000/kas-1131000.pdf#page=17">
    <p xml:id="pb17.p1" xml:lang="sl">2.6.1 Začetek postopka</p>
    <p xml:id="pb17.p2" xml:lang="sl">Po ZUP se postopek začne na zahtevo stranke, če ta uveljavlja svojo pravico ali pravno korist, ali po uradni dolžnosti, če je to potrebno zaradi varstva javne koristi (125. in 126. člen ZUP). V posebnih upravnih postopkih področni zakon praviloma določi le enega izmed teh dveh načinov uvedbe postopka.</p>
    <p xml:id="pb17.p3" xml:lang="sl">Če se postopek začne na zahtevo stranke, se kot prvi dan postopka šteje dan vložitve popolne vloge (127. člen ZUP). V postopku po uradni dolžnosti pa se šteje kot prvi dan postopka dan, ko je organ opravil prvo procesno dejanje v razmerju do stranke (126. člen ZUP).16</p>
    <p xml:id="pb17.p4" xml:lang="sl">Uradna oseba mora ves čas postopka paziti na procesne predpostavke. Te so pogoj, da se postopek sploh vsebinsko uvede, da se začne presojati, ali stranki pravica ali obveznost pripada. ZUP določa štiri procesne predpostavke, in izpolnjene morajo biti vse štiri, da je zahtevek sposoben za obravnavo, sicer se zahteva s sklepom zavrže.</p>
    <p xml:id="pb17.p5" xml:lang="sl">1. Zadeva mora biti upravna zadeva oziroma zadeva, o kateri se lahko odloča v upravnem postopku.</p>
    <p xml:id="pb17.p6" xml:lang="sl">2. Vložnik mora uveljavljati svojo pravico oziroma pravno korist ali je lahko stranka v tem postopku.</p>
    <p xml:id="pb17.p7" xml:lang="sl">3. Vloga mora biti vložena v predpisanem roku, torej ne sme biti vložena prepozno ali prezgodaj.</p>
    <p xml:id="pb17.p8" xml:lang="sl">4. V isti zadevi ni smelo biti že odločeno oziroma ni smel biti že uveden postopek (129. člen ZUP).</p>
    <p xml:id="pb17.p9" xml:lang="sl">Če zahtevek ne izpolnjuje katerekoli procesne predpostavke, organ tako zahtevo zavrže s sklepom. Če pa se kasneje ugotovi, da procesna predpostavka sploh ni ali ni več izpolnjena, se postopek s sklepom ustavi. V primeru že izdane odločbe se to odločbo odpravi z izrednimi pravnimi sredstvi.</p>
    <p xml:id="pb17.p10" xml:lang="sl">2.6.2 Razpolaganja z zahtevki</p>
    <p xml:id="pb17.p11" xml:lang="sl">V upravnem postopku poznamo štiri razpolaganja z zahtevki oziroma postopki, ki pretežno temeljijo na načelu ekonomičnosti. To so:</p>
    <p xml:id="pb17.p12" xml:lang="sl">A) Združitev postopkov oziroma zahtevkov - postopke se združi v enega, če v vseh postopkih nastopa ista stranka ali se vsi postopki nanašajo na isti predmet postopka, vendar le pod pogojem, da gre za iste okoliščine primera, in pristojen mora biti isti organ. O združitvi se izda sklep, zoper katerega je dopustna pritožba (130. člen ZUP). Kot pritožbene razloge lahko stranka navaja neizpolnjevanje pogojev za združitev postopka (npr. za odločanje ni stvarno pristojen isti organ) ali pa, da odločitev ni skladna z načelom ekonomičnosti, na primer, ker bi se z združitvijo zadev postopek 16 Na primer ogled stanovanja ali zaslišanje osebe, ipd. nesorazmerno podaljšal in onemogočal stranki pridobitev njene pravice v razumnem roku (Kerševan v: Jerovšek in Trpin (ur.), 2004, str. 401).</p>
  </page>
  <page xml:id="pb18" n="18" pdf_url="http://nl.ijs.si/project/kas/pdf/000/kas-1131000.pdf#page=18">
    <p xml:id="pb18.p1" xml:lang="sl">B) Sprememba zahtevka - stranka, ki je zahtevo vložila, lahko to zahtevo še vse do izdaje odločbe razširi, zoži ali predrugači. Pravico do spremembe zahtevka ima, če je za spremenjeni zahtevek pristojen isti organ (133. člen ZUP).</p>
    <p xml:id="pb18.p2" xml:lang="sl">C) Umik zahteve - umik zahteve lahko poda stranka, ki je zahtevo vložila, in sicer vse do izdaje odločbe druge stopnje (134. člen ZUP). Umika ni potrebno obrazložiti, ni pa dovoljen umik umika (izmišljevanje). Ko stranka poda umik, mora organ izdati sklep o ustavitvi postopka, razen če bi javni interes zahteval nadaljevanje postopka (135. člen ZUP).</p>
    <p xml:id="pb18.p3" xml:lang="sl">D) Poravnava - tu gre za poravnavo med strankami z nasprotnimi interesi, ki se izvede pred organom, o čemer uradna oseba sestavi zapisnik. Ta zapisnik pa ima enako moč kot odločba, saj pravimo, da je izvršilni naslov. Torej, če se stranke poravnajo o celotnem predmetu postopka, se postopek ustavi s sklepom (Grafenauer, 2001, str. 128-129). Če se ugotovi, da bi bila poravnava v škodo javni koristi, javni morali ali pravni koristi drugih, se v tem primeru organ in stranka ne moreta poravnati. O tem se izda poseben sklep (137. člen</p>
    <p xml:id="pb18.p4" xml:lang="sl">ZUP).</p>
    <p xml:id="pb18.p5" xml:lang="sl">2.6.3 Ostale faze upravnega postopka</p>
    <p xml:id="pb18.p6" xml:lang="sl">Uvedbi upravnega postopka sledi faza ugotovitvenega postopka. Namen tega postopka je ugotoviti vsa dejstva in okoliščine, ki pomembno vplivajo na odločitev v upravni zadevi, ter omogočiti strankam, da uveljavijo in zavarujejo svoje pravice in pravne koristi. V tem postopku gre pravzaprav za uporabo pravnih predpisov na konkretni primer oziroma za ugotavljanje dejstev. Vodita se skrajšani in posebni ugotovitveni postopek. Praviloma se vodi posebni ugotovitveni postopek, skrajšani se vodi le, če so izpolnjeni pogoji iz 144. člena ZUP.</p>
    <p xml:id="pb18.p7" xml:lang="sl">Ugotovitvenemu postopku sledi dokazni postopek. Ko se ugotovijo vsa pravno pomembna dejstva, se izvede še postopek dokazovanja teh dejstev. Dokazovanje se izvede z različnimi dokaznimi sredstvi, saj se za dokaz lahko uporabi vse, kar je primerno za ugotovitev dejanskega stanja zadeve in kar ustreza posameznemu primeru, zlasti pa listine, priče, ogled, izjavo stranke in mnenje in izvid izvedenca (164. člen ZUP). Dokazovanje obsega zbiranje, izpeljavo in presojo dokazov. Namen dokaznega postopka je, da se uradna oseba prepriča o resničnosti ali neresničnosti dejstev in okoliščin, ki so pomembne za odločitev upravne zadeve (Grafenauer in Breznik, 2005, str. 285-288).</p>
    <p xml:id="pb18.p8" xml:lang="sl">Ko se ugotovitveni postopek in dokazovanje končata, se na podlagi zbranega gradiva in ugotovljenih dejstev pristopi k odločanju. Uradna oseba, ki vodi postopek, izda odločbo, ki je konkretni upravni akt, s katerim je bilo odločeno o pravici, obveznosti ali pravni koristi stranke v upravnem postopku. Z izdajo odločbe se odloči o predmetu postopka, s tem sta uresničena namen in cilj postopka, zato je izdaja odločbe pravzaprav najpomembnejša faza postopka (Grafenauer in Breznik, 2005, str. 335- 336).</p>
  </page>
  <page xml:id="pb19" n="19" pdf_url="http://nl.ijs.si/project/kas/pdf/000/kas-1131000.pdf#page=19">
    <p xml:id="pb19.p1" xml:lang="sl">Sledi pritožbeni postopek. Pritožba se lahko uporabi zoper vsako odločbo v upravnem postopku, vse dokler ta ni dokončna. S pritožbo se lahko prvo stopenjska odločba odpravi, spremeni ali izreče za nično (Jerovšek, 2007, str. 137).</p>
    <p xml:id="pb19.p2" xml:lang="sl">Pritožbenemu postopku sledi izvršba odločbe ali sklepa, če stranka prostovoljno ne izpolni obveznosti. Odločba, izdana v upravnem postopku, se izvrši, ko postane izvršljiva. Izvršljiva postane praviloma z dokončnostjo (282. člen). Izvršujejo se le odločbe, ki nalagajo določeno obveznost, dajatev, plačilo ali opustitev, medtem ko se odločbe o pravicah in pravnih koristih ne izvršujejo.</p>
    <p xml:id="pb19.p3" xml:lang="sl">Postopek z izrednimi pravnimi sredstvi pa se lahko začne po dokončnosti ali celo pravnomočnosti odločbe, če so podani razlogi za uporabo katerega od izrednih pravnih sredstev. ZUP pozna pet izrednih pravnih sredstev, to so obnova postopka, sprememba in odprava odločbe v zvezi z upravnim sporom, odprava in razveljavitev odločbe po nadzorstveni pravici, izredna razveljavitev in ničnost odločbe (Jerovšek, 2007, str. 96).</p>
  </page>
  <page xml:id="pb20" n="20" pdf_url="http://nl.ijs.si/project/kas/pdf/000/kas-1131000.pdf#page=20">
    <p xml:id="pb20.p1" xml:lang="sl">3 UGOTOVITVENI IN DOKAZNI POSTOPEK</p>
    <p xml:id="pb20.p2" xml:lang="sl">Ugotovitveni in dokazni postopek sledita uvedbi oziroma začetku postopka. ZUP zaradi sistematike obravnava ugotovitveni in dokazni postopek kot zaporedje, čeprav se v realnem življenju ti dve fazi postopka tesno prepletata. Bistvena razlika med njima je, da se ugotovitveni postopek navezuje na dejstva, dokazni postopek pa na izvedbo dokazil o nakazanih dejstvih. Ugotovitev vseh dejstev in okoliščin, ki vplivajo na zadevo, je nujna pred izdajo odločbe s stopnjo gotovosti, kajti verjetnost zadošča le izjemoma, ko zakon to izrecno predvidi. Prav tako tudi poseben zakon po načelu subsidiarne rabe ZUP ugotovitvenega in dokaznega postopka ne sme poenostaviti (npr. zaradi hitrosti), saj bi s tem zmanjšal učinkovito varstvo pravic (Kovač v: Jerovšek in Trpin (ur.), 2004, str. 413).</p>
    <p xml:id="pb20.p3" xml:lang="sl">3.1 UGOTOVITVENI POSTOPEK</p>
    <p xml:id="pb20.p4" xml:lang="sl">Bistvo ugotovitvenega postopka se nanaša na ugotavljanje dejstev, ki so bistvena za odločitev o zadevi. Katera so ta dejstva, določi področni predpis (npr. odmera davka). Ugotavlja jih uradna oseba sama ali s pomočjo izvedenca, ki ta dejstva opredeli v izvidu (191. in 193. člen ZUP). Ugotovitveni postopek je namenjen tudi uveljavljanju pravic strank. Ta del postopka za razliko od ostalih faz teče tudi ustno, ne le pisno. Jedro ugotovitvenega postopka je ustna obravnava (154. člen ZUP).</p>
    <p xml:id="pb20.p5" xml:lang="sl">»Upoštevajo se razna dejstva in okoliščine, opustitve, dogodki, pojavi ipd., ki so se zgodili ali še trajajo oziroma naj bi se zgodili. Po sodni praksi mora biti iz obrazložitve odločbe oziroma sklepa jasno, katera (dokazana) dejstva so se ugotavljala in na katera je oprta odločitev« (Kovač v: Jerovšek in Trpin (ur.), 2004, str. 415).</p>
    <p xml:id="pb20.p6" xml:lang="sl">To lahko ponazorimo s primerom iz sodne prakse, v katerem je sodišče ugotovilo, da sta prvostopenjski organ in tožena stranka nepopolno ugotovila dejansko stanje in nista izvedla dokaznega postopka… Z izpodbijano odločbo je tožena stranka zavrnila tožnikovo pritožbo proti odločbi Sekretariata za notranje zadeve občine X, s katero je prvostopenjski organ na podlagi 25. člena Zakona o tujcih17 v izreku tožniku odpovedal začasno prebivanje v Republiki Sloveniji in tožniku naložil, da mora zapustiti Republiko Slovenijo v 24 urah od vročitve prvostopne odločbe, s tem da mu je prepovedan ponovni prihod na območje Republike Slovenije 4 leta od vročitve prvostopenjske odločbe… Tožena stranka v obrazložitvi izpodbijane odločbe v zvezi s tožnikovo navedbo, da je bilo kršeno načelo zaslišanja stranke, meni, da glede splošno znanih dejstev organi za notranje zadeve niso dolžni uvesti posebnega ugotovitvenega postopka. Odločitev o odpovedi tožnikovega prebivanja v Republiki Sloveniji temelji na ugotovitvi policijske postaje, da je tožnik kot aktivna vojaška oseba JA sodeloval v agresiji na Republiko Slovenijo… Tožnik v tožbi navaja, da so v 17 Uradni list RS, št. 1/91-I. prvostopenjski odločbi v obrazložitvi kot razlog odpovedi začasnega prebivanja navedeni razlogi javnega reda, varnosti ali obrambe države. Kateri so ti konkretni razlogi, pa ta odločba ne pove… Takšna odločitev in njena obrazložitev sta nezakoniti, ker niso navedena njegova konkretna dejanja, ki pomenijo sodelovanje v agresiji na Republiko Slovenijo, in sicer, v katerih operacijah je konkretno sodeloval.</p>
  </page>
  <page xml:id="pb21" n="21" pdf_url="http://nl.ijs.si/project/kas/pdf/000/kas-1131000.pdf#page=21">
    <p xml:id="pb21.p1" xml:lang="sl">Glede navedenih razlogov sta si prvostopenjska in izpodbijana odločba v nasprotju.</p>
    <p xml:id="pb21.p2" xml:lang="sl">Da je sodeloval v agresiji na Republiko Slovenijo, ni splošno znano dejstvo. To je treba dokazati. Splošno znana so le tista dejstva, ki so bolj ali manj znana vsem in jih ni potrebno posebej dokazovati. Vse te navedbe utemeljujejo sklep o nezakonitosti izpodbijane odločbe, ker so kršena pravila upravnega postopka, ker so kršeni materialni predpisi, ki urejajo to področje, kot tudi temeljna pravna načela, dejansko stanje pa je ugotovljeno zmotno in nepopolno. Zato ni bilo pravilno odločeno o njegovi pravici. Smiselno predlaga, da sodišče odpravi izpodbijano odločbo… Tožba je utemeljena. Glede na podatke in listine, ki izhajajo iz upravnih spisov, ima po presoji sodišča tožnik prav… V postopku se mora ugotoviti resnično stanje stvari in v ta namen ugotoviti vsa dejstva, ki so pomembna za zakonito in pravilno odločbo (7. člen - načelo materialne resnice); preden se izda odločba, je treba dati stranki možnost, da se izjavi o dejstvih in okoliščinah, ki so pomembne za odločbo. O tem, katera dejstva je treba šteti za dokazana, odloči pooblaščena uradna oseba po svojem prepričanju na podlagi vestne in skrbne presoje vsakega dokaza posebej in vseh dokazov skupaj in na podlagi uspeha celotnega postopka (9. člen - presoja dokazov)… Po presoji sodišča je odločitev tožene stranke v izpodbijani odločbi nepravilna, saj je v upravnem postopku prvostopenjski organ nepopolno ugotovil dejansko stanje, predvsem v zvezi z izvajanjem dokaznega postopka, kar je vplivalo na odločitev, tožena stranka pa teh kršitev pravil upravnega postopka z izpodbijano odločbo ni odpravila. Zato je tudi izpodbijana odločba nezakonita (Sodba VS RS U 1032/92).</p>
    <p xml:id="pb21.p3" xml:lang="sl">Iz primera je razvidno, da se pogosto zgodi, da uradna oseba ne upošteva temeljnega načela zaslišanja stranke, kadar je to potrebno. Stranka ima pravico udeleževati se ugotovitvenega postopka in za dosego namena, ki ga ima ta postopek, dajati potrebne podatke ter braniti svoje pravice in z zakonom zavarovane koristi.</p>
    <p xml:id="pb21.p4" xml:lang="sl">Stranka sme prav tako navajati dejstva, ki utegnejo vplivati na rešitev stvari in izpodbijati pravilnost navedb, ki se ne ujemajo z njenimi navedbami. Vse do izdaje odločbe ima pravico dopolnjevati in pojasnjevati svoje trditve.</p>
    <p xml:id="pb21.p5" xml:lang="sl">Zakon določa dve vrsti ugotovitvenega postopka, to sta posebni in skrajšani ugotovitveni postopek. Praviloma se vodi posebni ugotovitveni postopek.</p>
  </page>
  <page xml:id="pb22" n="22" pdf_url="http://nl.ijs.si/project/kas/pdf/000/kas-1131000.pdf#page=22">
    <p xml:id="pb22.p1" xml:lang="sl">3.1.1 Skrajšani ugotovitveni postopek</p>
    <p xml:id="pb22.p2" xml:lang="sl">Skrajšani ugotovitveni postopek se vodi le v zakonsko določenih izjemnih primerih (144. člen ZUP):</p>
    <p xml:id="pb22.p3" xml:lang="sl">– če se dejansko stanje da ugotoviti na podlagi dejstev, ki jih je stranka navedla že v svoji zahtevi. Stranka mora dejansko stanje, na katero opira svoj zahtevek, navesti natančno, po resnici in določno ter za navedena dejstva ponuditi dokaze in jih, če je mogoče, tudi predložiti (140. člen ZUP);</p>
    <p xml:id="pb22.p4" xml:lang="sl">– če se lahko dejansko stanje ugotovi na podlagi splošno znanih dejstev ali dejstev, ki so organu znana iz uradnih evidenc;</p>
    <p xml:id="pb22.p5" xml:lang="sl">– če gre za manj pomembne zadeve in se strankini zahtevi ugodi;</p>
    <p xml:id="pb22.p6" xml:lang="sl">– kadar gre za nujne ukrepe v javnem interesu, ki jih ni mogoče odlagati in so dejstva ugotovljena ali vsaj verjetno izkazana. Za nujne ukrepe gre, kadar obstaja nevarnost za življenje in zdravje ljudi, javni red in mir, javno varnost ali za premoženje večje vrednosti.18</p>
    <p xml:id="pb22.p7" xml:lang="sl">Skrajšani ugotovitveni postopek se vodi hitro. Odločba mora biti izdana čim prej, najkasneje v enem mesecu od začetka postopka. Zelo pomembna značilnost skrajšanega ugotovitvenega postopka je, da ni potrebno upoštevati temeljnega načela zaslišanja stranke. V skrajšanem ugotovitvenem postopku se lahko izjemoma odloča tudi že na stopnji verjetnosti, to je nižja stopnja prepričanja, gotovost pa je najvišja stopnja prepričanja. Toda na stopnji verjetnosti se lahko odloča le pri nujnih ukrepih in v manj pomembnih zadevah, kjer se stranki ugodi. Med verjetnostjo in materialno resnico ne bi smelo biti prevelike kvalitativne razlike, temveč le kvantitativne razlike v stopnji prepričanja, saj je namen dokazovanja, da se uradna oseba prepriča o resničnosti pravno relevantnih dejstev. Namen verjetnosti pa je, da se ustvari prepričanje o možnosti obstoja oziroma resničnosti neke okoliščine (Jerovšek, 1999, str. 41). Pridobitev strokovnega mnenja po izdaji odločbe zato v takem primeru ni nezakonita.19 3.1.2 Posebni ugotovitveni postopek</p>
    <p xml:id="pb22.p8" xml:lang="sl">Posebni ugotovitveni postopek se vodi v pravno in dejansko bolj zahtevnih primerih, zlasti če organ posega v pravni položaj stranke oziroma če se navedbe stranke in organa ne ujemajo. Ta postopek se izvede za ugotovitev dejstev in okoliščin, ki so pomembne za razjasnitev zadeve, ali zato, da se zagotovi strankam možnost, da uveljavijo in zavarujejo svoje pravice in pravne koristi (145. člen ZUP). V ospredje prideta načelo zaslišanja stranke in varstvo pravic strank (9. in 7. člen ZUP) kot tudi načelo materialne resnice (8. člen ZUP). Pravica udeleževati se postopka tako aktivno kot v obrambi temelji na načelu zaslišanja stranke, saj je poznavanje mnenja druge 18 Ali je dejansko stanje takšno, da je treba nujno in brez odlašanja ukrepati v javnem interesu, presoja organ glede na okoliščine posameznega primera in predpise, ki določajo ukrepe za varstvo javne koristi (predpisi o varstvu življenja in premoženja ljudi pred požari, poplavami in drugimi naravnimi nesrečami, o varstvu prebivalstva pred nalezljivimi boleznimi, o varstvu javnega reda in miru, itd).</p>
    <p xml:id="pb22.p9" xml:lang="sl">19 Sodba in sklep Upravnega sodišča Republike Slovenije št. U 1993/2002. strani (audi alteram partem) ključno za pravilno končno odločitev (Kovač v: Jerovšek in Trpin (ur.), 2004, str. 444).20 Če stranki sodelovanje v postopku ni omogočeno, zlasti možnost, da se izjavi o dejstvih in okoliščinah, pomembnih za izdajo odločbe, takrat gre za bistveno kršitev pravil postopka, ki je samostojen pritožbeni razlog (237. člen ZUP). Zakon o splošnem upravnem postopku za posebni ugotovitveni postopek določa, da je potrebno odločbo izdati v dveh mesecih od začetka postopka, stranki pa je potrebno dati možnost, da se izjavi. Vsa dejstva morajo biti ugotovljena s stopnjo gotovosti. Nosilec ugotovitvenega postopka je organ, ki postopek vodi.</p>
  </page>
  <page xml:id="pb23" n="23" pdf_url="http://nl.ijs.si/project/kas/pdf/000/kas-1131000.pdf#page=23">
    <p xml:id="pb23.p1" xml:lang="sl">Uradna oseba, ki postopek vodi, določa, katera dejanja v postopku naj se opravijo, določa, po katerem vrstnem redu naj se opravijo in v katerem roku. Določa ustne obravnave in zaslišanja, odloča, katere dokaze je treba izvesti in s katerimi dokaznimi sredstvi, ter odloča o vseh predlogih in izjavah udeležencev postopka (145. člen ZUP). V posebnem ugotovitvenem postopku velja t. i. preiskovalno načelo. Zakon zavezuje organ, da pridobiva podatke iz uradnih evidenc in ne, da to zahteva od stranke. Najpomembnejše procesno dejanje v posebnem ugotovitvenem postopku je ustna obravnava.</p>
    <p xml:id="pb23.p2" xml:lang="sl">3.1.2.1 Predhodno vprašanje</p>
    <p xml:id="pb23.p3" xml:lang="sl">Institut »predhodno vprašanje« je samostojna pravna celota, za katero organ, ki vodi postopek, ni pristojen. Od rešitve predhodnega vprašanja je odvisna odločitev v upravnem postopku. Predhodno vprašanje je na primer vprašanje »Ali je stranka, ki registrira vozilo, sploh lastnik avtomobila?« Pred registracijo avtomobila je treba najprej rešiti vprašanje lastništva avtomobila.</p>
    <p xml:id="pb23.p4" xml:lang="sl">Predhodno vprašanje je tisto pravno vprašanje, ki je v upravnem postopku sporno in torej o njem še ni bilo odločeno s strani pristojnega organa oziroma sodišča. Lahko pa se pojavi tudi primer, ko je tako pravno vprašanje že bilo rešeno pri pristojnem sodišču ali drugem organu še pred začetkom tega upravnega postopka ali med njegovim potekom, še preden bi bilo to pravno vprašanje obravnavano kot (nerešeno) predhodno vprašanje. V tem primeru je organ, ki vodi upravni postopek, vezan na pravnomočno rešitev tega vprašanja in ga ne more na novo obravnavati, saj ga tudi sam ne bi mogel rešiti drugače, kot ga je že rešil pristojni organ (147. člen ZUP).</p>
    <p xml:id="pb23.p5" xml:lang="sl">Če upravni organ naleti na predhodno vprašanje, ima dve možnosti. Prva je, da postopek prekine s sklepom do rešitve predhodnega vprašanja pri pristojnem organu.</p>
    <p xml:id="pb23.p6" xml:lang="sl">Druga možnost pa je, da organ predhodno vprašanje reši sam, čeprav za rešitev tega ni pristojen. Če organ predhodno vprašanje reši sam, ima rešitev tega vprašanja učinek le v tem upravnem postopku. Organ predhodnega vprašanja ne sme rešiti sam, če gre za vprašanje očetovstva, za veljavnost zakonske zveze ali za kazensko odgovornost. Od tega pravila velja edina izjema, če se predhodno vprašanje tiče kaznivega dejanja, pa ni mogoč kazenski pregon (npr. storilec kaznivega dejanja je umrl, pregon kaznivega dejanja je zastaran ali odpuščen z amnestijo21 ali 20 Glej 9. in 138. člen ZUP in primer sodne prakse sodišča ES 17/74.</p>
    <p xml:id="pb23.p7" xml:lang="sl">21 Delna ali popolna oprostitev kazni. pomilostitvijo). V tem primeru obravnava organ, ki vodi postopek v upravni zadevi, tudi to vprašanje (148. člen ZUP).</p>
  </page>
  <page xml:id="pb24" n="24" pdf_url="http://nl.ijs.si/project/kas/pdf/000/kas-1131000.pdf#page=24">
    <p xml:id="pb24.p1" xml:lang="sl">3.1.2.2 Ustna obravnava</p>
    <p xml:id="pb24.p2" xml:lang="sl">Ustna obravnava je osrednje, najpomembnejše procesno dejanje v ugotovitvenem postopku in pomeni sklic vseh udeležencev postopka na narok.22 Cilj ustne obravnave je predvsem razčistiti dejansko stanje. Ustna obravnava je obvezna, kadar so v postopek vključene stranke z nasprotujočimi interesi, kadar se zaslišuje priče ali izvedence in kadar se opravlja ogled (154. člen ZUP). Ustna obravnava pa se lahko skliče tudi v drugih primerih, če uradna oseba presodi, da bi bilo smiselno oziroma potrebno bodisi zaradi ugotovitve resnice, bodisi za to, da se strankam zagotovi možnost udeležbe v postopku.</p>
    <p xml:id="pb24.p3" xml:lang="sl">Ustna obravnava je praviloma javna, razen če področni zakon določi drugače (npr. pri davkih, kjer 75. člen Zakona o davčnem postopku (v nadaljevanju: ZDavP-2)23 izključuje javnost z ustne obravnave zaradi davčne tajnosti podatkov) ali če že po ZUP uradna oseba izda sklep o izključitvi javnosti z ustne obravnave, ki mora biti obrazložen in objavljen. Uradna oseba tako postopa, če se v postopku rešujejo družinska razmerja ali tajnost (vojaška, davčna, poslovna) ali pa, če grozi nevarnost izgredov v smislu motenj reda in miru.</p>
    <p xml:id="pb24.p4" xml:lang="sl">Praviloma mora biti ustna obravnava izvedena skoncentrirano, brez prekinitev, lahko pa se v istem postopku skliče več ustnih obravnav.</p>
    <p xml:id="pb24.p5" xml:lang="sl">O ustni obravnavi se piše zapisnik. Ta zapisnik se lahko vodi elektronsko (se snema), v obliki magnetofona ali videoposnetka. Uradna oseba, ki vodi ustno obravnavo, vnaša v zapisnik ustne izjave strank in drugih udeležencev postopka, izvedene dokaze, sprejete sklepe in druge bistvene podatke tako, da je mogoče iz zapisnika razbrati celotni potek ustne obravnave. Zapisnik ustne obravnave je javna listina (po Androjni in Kerševanu, 2006, str. 333). ZUP od leta 2005 omogoča tudi videokonferenčno obravnavo, pri kateri se namesto osebne navzočnosti strank njihova neposredna udeležba zagotavlja preko uporabe informacijske tehnologije s prenosom slike in zvoka.</p>
    <p xml:id="pb24.p6" xml:lang="sl">Ustna obravnava se opravi na sedežu organa, ki postopek vodi (155. člen ZUP), če pa je potreben ogled izven kraja sedeža organa, se lahko ustna obravnava opravi tudi izven sedeža organa. Organ lahko določi ustno obravnavo v katerem drugem kraju, vendar samo, kadar je to potrebno zaradi narave stvari, da se občutno zmanjšajo stroški ali da se stvar temeljiteje, hitreje ali enostavneje obravnava.</p>
    <p xml:id="pb24.p7" xml:lang="sl">22 Narok je neke vrste »sestanek« med organom in stranko. Razpiše se za glavno obravnavo, videokonferenčno obravnavo oziroma za ogled, ki se lahko združi z obravnavo. V vabilu za razpis naroka se navedejo kraj, čas in dejanje, ki se bo opravljalo, ter stranke in drugi udeleženci postopka.</p>
    <p xml:id="pb24.p8" xml:lang="sl">Udeleženci morajo imeti osem dni časa, da se pripravijo na narok. Narok se lahko tudi preloži, zoper sklep o preložitvi naroka ni dopustna pritožba (Jerovšek, 2007, str. 89).</p>
    <p xml:id="pb24.p9" xml:lang="sl">23 Uradni list RS, št. 117/2006.</p>
  </page>
  <page xml:id="pb25" n="25" pdf_url="http://nl.ijs.si/project/kas/pdf/000/kas-1131000.pdf#page=25">
    <p xml:id="pb25.p1" xml:lang="sl">Če se po ustni obravnavi predložijo še kakšni pisni dokazi, ki še niso bili izvedeni, za izvedbo teh dokazov ni potrebno razpisati nove ustne obravnave, pač pa je treba stranki dati možnost, da se o izvedenih dokazih izjavi (Androjna in Kerševan, 2006, str. 328).</p>
    <p xml:id="pb25.p2" xml:lang="sl">3.1.2.3 Načela ugotovitvenega postopka Načelo materialne resnice:</p>
    <p xml:id="pb25.p3" xml:lang="sl">To načelo zahteva ugotovitev resničnega stanja stvari, kar se doseže z dognanjem vseh dejstev in okoliščin, ki so pomembna za zakonito in pravilno odločbo v konkretni upravni zadevi (8. člen ZUP). Uradna oseba, ki vodi postopek, se zato ne more zadovoljiti s kakršnokoli resnico, ampak se mora truditi, da doseže najvišjo možno stopnjo prepričanja o resničnosti relevantnih dejstev ne glede na to, komu je ta resnica v korist ali škodo. Pri iskanju materialne resnice mora imeti aktivno vlogo uradna oseba, ki vodi postopek, vendar pri tem tudi stranka ne more biti povsem pasivna. A zakon se žal v nekaterih primerih zadovolji že z verjetnostjo, domnevo ali fikcijo. Izjemo od načela materialne resnice predstavlja tudi poravnava24 ali prekluzija25 (Androjna in Kerševan, 2006, str. 301).</p>
    <p xml:id="pb25.p4" xml:lang="sl">Preiskovalno in razpravno načelo:</p>
    <p xml:id="pb25.p5" xml:lang="sl">Preiskovalno načelo (inkvizicijska maksima) ima svojo podlago v varstvu javne koristi, za posledico pa iskanje materialne resnice, ki jo je treba ugotoviti pred izdajo odločbe. Uradna oseba namreč lahko vse do izdaje odločbe dopolnjuje dejansko stanje in izvaja dokaze, ki v postopku še niso bili ugotovljeni (139. člen ZUP). Poleg preiskovalnega načela velja v upravnem postopku tudi razpravno načelo (dispozicijska maksima), saj sme tudi stranka vse do izdaje odločbe navajati dejstva, ki pripomorejo k rešitvi zadeve ter dopolnjevati in pojasnjevati svoje trditve (146. člen ZUP). Na te dokaze pa uradna oseba ni vezana, ker lahko tudi proti volji stranke in mimo njene pobude na podlagi preiskovalnega načela odredi po uradni dolžnosti izvedbo kateregakoli dokaza, če spozna, da je to potrebno za razjasnitev zadeve (139. člen ZUP).</p>
    <p xml:id="pb25.p6" xml:lang="sl">Načelo zaslišanja stranke:</p>
    <p xml:id="pb25.p7" xml:lang="sl">Uradna oseba mora pred izdajo odločbe dati stranki možnost, da uveljavi in zavaruje svoje pravice in pravne koristi (138. člen ZUP). »Da bi mogla uveljavljati in zavarovati materialne pravice, ima stranka pravico udeleževati se ugotovitvenega postopka, navajati dejstva, ki utegnejo vplivati na rešitev zadeve, izpodbijati pravilnost navedb, ki se ne ujemajo z njenimi navedbami, izjaviti se o vseh okoliščinah in dejstvih, ki so bila navedena v ugotovitvenem postopku in na katere se mora opirati odločba, izjaviti se o predlogih in ponujenih dokazih, sodelovati pri izvedbi dokazov, postavljati vprašanja drugim strankam, pričam in izvedencem, seznanjati se z uspehom dokazovanja in se o tem izjaviti, zahtevati ustno obravnavo, spoznati se še pred 24 Gre za poravnavo med strankami z nasprotnimi interesi, ki se izvede pred organom, o čemer uradna oseba sestavi zapisnik. Ta zapisnik ima enako moč kot odločba, pravimo, da je izvršilni naslov. Če se stranke poravnajo o celotnem predmetu postopka, se postopek ustavi s sklepom.</p>
    <p xml:id="pb25.p8" xml:lang="sl">25 Pomeni izguba. Prekluzivni so tisti roki, ki običajno zavezujejo stranke in s potekom katerih stranka pravico izgubi (npr. rok za pritožbo). ustno obravnavo z načeli, spisi in drugimi predmeti, ki bodo obravnavani na ustni obravnavi, podati pripombe k delu na ustni obravnavi, biti zaslišana o tem, kdo naj bo izvedenec, izjaviti se o izvedenih dokazih po ustni obravnavi, izjaviti se o novih dejstvih in dokazih, ki jih je navedla v pritožbi nasprotna stranka itd.« (Androjna in Kerševan, 2006, str. 305).</p>
  </page>
  <page xml:id="pb26" n="26" pdf_url="http://nl.ijs.si/project/kas/pdf/000/kas-1131000.pdf#page=26">
    <p xml:id="pb26.p1" xml:lang="sl">Načelo ustnosti in pisnosti:</p>
    <p xml:id="pb26.p2" xml:lang="sl">Androjna in Kerševan (2006, str. 306) pravita, da ustnost postopka slabi formalizem ter vzpostavlja neposredni odnos med strankami, drugimi udeleženci postopka in organom oziroma uradno osebo, ki vodi postopek. S to trditvijo se ne morem popolnoma strinjati, kajti pri načelu ustnosti gre za to, da stranka v postopku ustno navaja dejstva, za katerimi stoji in ki jih navede na ustni obravnavi. O ustni obravnavi pa se piše zapisnik in to hkrati z dejanjem samim. Torej so vse izjave prič in drugih udeležencev formalno jasne, saj gre za javno listino, ki ima predpisane sestavine, kot so navedba organa, vseh vabljenih prisotnih in odsotnih strank, v kateri zadevi in katero dejanje se opravlja (npr. ustna obravnava ali zaslišanje stranke…), lahko se tudi poda vloga stranke ustno na zapisnik, navede se vse dogajanje in zapiše se vse izjave prisotnih in to celo v prvi osebi ednine, s citati, podpisi vseh prisotnih, krajem datumom in žigom. Sestavine zapisnika so tudi nekateri sklepi, če se izrečejo med potekom dogajanja. Pred zaključkom obravnave je treba vse prisotne seznaniti z njegovo vsebino in jih vprašati, ali se strinjajo z zapisanim. Če nihče ne ugovarja se to posebej zabeleži, če pa kdo ugovarja, se njegov ugovor dopiše v zapisnik. Vsi prisotni se podpišejo na koncu zapisnika. Uradna oseba, ki postopek vodi, se podpiše na vsako stran zapisnika, in kdorkoli je podal izjavo, se podpiše ne le na koncu zapisnika, ampak tudi pod zapis svoje izjave. Moje mnenje je, da ustnost postopka v tem primeru ne slabi formalizma, ampak mu sledi. Le v primeru, če bi šlo za skrajšani ugotovitveni postopek in bi moral organ postopati v javnem interesu, zaradi obstoja nevarnosti življenja in zdravja ljudi, bi šlo za manj formalni postopek. Nadalje avtorja pravita, da ustnost omogoča hitro odstranitev nejasnosti in lahko prispeva k takojšnji razjasnitvi dejanskega stanja, pisnost pa ima to prednost da so izjave natančno opredeljene. S to navedbo se strinjam in dodajam, da izjava, čeprav je pisna, ima »manjšo vrednost« kot ustno podana izjava, saj se človek v realnem kontaktu obnaša drugače (lahko opazimo njegove kretnje, mimiko obraza, govorico telesa, itd.) in so njegove navedbe zares pristne. Kadar pa gre za zelo zahtevno zadevo ali kadar so potrebna zelo obširna strokovna pojasnila, je pisna izjava stranke celo nujna, ker bi samo ustna izjava lahko bila nepopolna. Seveda pa ima tudi stranka pravico zahtevati, naj se ji dovoli, da poda pisno izjavo, prav tako pa se ji ne more odvzeti pravica, da poda izjavo ustno (141. člen ZUP).</p>
    <p xml:id="pb26.p3" xml:lang="sl">Načelo neposrednosti in posrednosti:</p>
    <p xml:id="pb26.p4" xml:lang="sl">Neposrednost pomeni, če odločbo v zadevi izda tista uradna oseba, ki je opravila posamezna dejanja v postopku. Posrednost pa pomeni, da predstojnik pooblasti drugo uradno osebo za dejanja v postopku pred izdajo odločbe, zase pa zadrži odločanje v zadevi (30. člen ZUP). V upravnem postopku prevladuje načelo posrednosti. Za posrednost gre tudi, kadar na podlagi zbranega gradiva v zadevi odloča kolegijski organ (29. člen ZUP). Neposrednost je izključena pri dejanjih postopka, ki se opravlja v okviru pravne pomoči (33. in 166. člen ZUP).</p>
  </page>
  <page xml:id="pb27" n="27" pdf_url="http://nl.ijs.si/project/kas/pdf/000/kas-1131000.pdf#page=27">
    <p xml:id="pb27.p1" xml:lang="sl">Načelo koncentracije:</p>
    <p xml:id="pb27.p2" xml:lang="sl">V širšem pomenu besede koncentracija upravnega postopka pomeni ugotoviti vsa dejstva in rešiti zadevo v enem samem dejanju postopka. Takšna koncentracija je značilna za skrajšani ugotovitveni postopek, lahko pa je dosežena tudi pri kakšnem dejanju posebnega ugotovitvenega postopka (npr. na ustni obravnavi). V ožjem pomenu besede pa koncentracija postopka pomeni rešiti zadevo pri izdaji odločbe v zadevi, ki je predmet postopka. S to odločbo je treba odločiti o predmetu postopka v celoti in o vseh zahtevkih strank, o katerih ni bilo posebej odločeno med postopkom (213. člen ZUP) (Androjna in Kerševan, 2006, str. 307).</p>
    <p xml:id="pb27.p3" xml:lang="sl">Načelo javnosti:</p>
    <p xml:id="pb27.p4" xml:lang="sl">Uprava je dolžna zagotavljati javnost svojega dela, pri tem pa mora upoštevati omejitve, ki izhajajo iz predpisov, ki urejajo varovanje osebnih in tajnih podatkov, ter drugih predpisov (6. člen ZDU-1-UPB4). Pri razglasitvi odločbe javnost ne sme biti izključena (155. člen ZUP). Načelo javnosti se kaže v tem, da so pri postopku lahko udeležene tudi tiste osebe, ki niso neposredni udeleženci postopka. Na primer pri zaslišanju priče na ustni obravnavi je lahko prisoten kdorkoli (nima možnosti sodelovanja, lahko samo prisostvuje), razen če ni s sklepom javnost izključena iz obravnave. Izključitev javnosti pa ne velja za stranke, njihove zakonite zastopnike in pooblaščence, strokovne pomočnike, uradne osebe, zdravstvene ter javne delavce, če ima to pomen za njihovo službo oziroma znanstveno delo (156. člen ZUP).</p>
    <p xml:id="pb27.p5" xml:lang="sl">Načelo ekonomičnosti:</p>
    <p xml:id="pb27.p6" xml:lang="sl">Upravni postopek se mora voditi hitro, s čim manjšimi stroški in s čim manjšo zamudo za stranke in druge udeležence v postopku, vendar tako, da se lahko pravilno ugotovi dejansko stanje in zavarujejo pravice, obveznosti in pravne koristi strank ter izda pravilna in zakonita odločba (14. člen ZUP).</p>
    <p xml:id="pb27.p7" xml:lang="sl">Načelo pomoči stranki:</p>
    <p xml:id="pb27.p8" xml:lang="sl">Obvezno zastopanje po odvetniku v upravnem postopku ni predpisano, pač pa v večini primerov stranke nastopajo same. Zato je organu, ki postopek vodi, naložena skrb, da nevednost in neukost stranke nista v škodo pravic, ki ji gredo, in tudi ne v škodo pravic drugih ter prav tako ne v nasprotju z javno koristjo (7. člen ZUP).</p>
    <p xml:id="pb27.p9" xml:lang="sl">Uradna oseba, ki postopek vodi, mora zato stranko opozoriti na njene pravice in na pravne posledice njenih dejanj v postopku. Uradna oseba je stranko dolžna o tem samo opozoriti, njena odločitev pa je, ali se bo po opozorilih ravnala ali ne.</p>
  </page>
  <page xml:id="pb28" n="28" pdf_url="http://nl.ijs.si/project/kas/pdf/000/kas-1131000.pdf#page=28">
    <p xml:id="pb28.p1" xml:lang="sl">3.2 DOKAZNI POSTOPEK</p>
    <p xml:id="pb28.p2" xml:lang="sl">3.2.1 Splošno o dokazovanju</p>
    <p xml:id="pb28.p3" xml:lang="sl">Jedro dokaznega postopka je proces dokazovanja. Dokazovanje pomeni ugotavljanje, ali so v postopku ugotovljena dejstva skladna z resničnim dejanskim stanjem.</p>
    <p xml:id="pb28.p4" xml:lang="sl">Preverja se, ali so dejstva gotova. Zbrana dejstva in okoliščine se preverjajo glede skladnosti s podatki iz registrov, evidenc, zbirk podatkov ali z logičnim sklepanjem.</p>
    <p xml:id="pb28.p5" xml:lang="sl">Dokazovanje pomeni vrednotenje dejstev z vidika njihove skladnosti z resničnim materialnim stanjem. Formalno dokazovanje predstavlja zbiranje dejstev, njihovo vrednotenje in selekcioniranje glede na dokazno moč, ki jo predstavlja določeno dokazno sredstvo. Sledi dokazni sklep o dejanskem neizpodbitnem stanju (Jerovšek, 2007, str. 109).</p>
    <p xml:id="pb28.p6" xml:lang="sl">V širšem pomenu besede dokazovanje pomeni dejavnost, ki obsega zbiranje, izpeljavo in presojo dokazov, v ožjem pomenu besede pa pomeni uporabo dokaza zaradi ugotovitve določenega dejstva. Predmet dokazovanja so tista dejstva in okoliščine, na podlagi katerih uradna oseba ob uporabi ustreznega materialnega predpisa izda upravno odločbo. Uradni osebi vselej ne more biti znano pravo, ki velja v tujini. Če ji tuje pravo ni znano, mora ugotoviti kot pravno pomembno dejstvo, kako tuje pravo ureja določeno pravno razmerje, o tem lahko poizve na ministrstvu, pristojnem za pravosodje. Uradna oseba lahko tudi od stranke zahteva, naj ji predloži javno listino, izdano od pristojnega tujega organa, s katero se potrjuje, katero pravo velja v tuji državi. Dokazovanje tujega prava proti taki javni listini je dovoljeno, če ni z mednarodno pogodbo določeno drugače (168. člen ZUP). Namen in cilj dokazovanja je prepričati uradno osebo o resničnosti teh dejstev in okoliščin. To prepričanje uradna oseba doseže na podlagi presoje izvedenih dokazov (Androjna in Kerševan, 2006, str. 334). ZUP v 168. členu kot tuje pravo razume tisti pravni red, ki velja v tujih državah. Republika Slovenija je že od 1.5. 2004 polnopravna članica Evropske unije in zato pravni red Evropske skupnosti velja na našem ozemlju kot skupno pravo Evropske skupnosti neposredno in ga morajo organi v celoti poznati in uporabljati.</p>
    <p xml:id="pb28.p7" xml:lang="sl">»ZUP (nedosledno, pa vendar) loči izraze dokazna sredstva ali dokazila in dokaze.</p>
    <p xml:id="pb28.p8" xml:lang="sl">Dokazi so rezultat izvedbe dokaznih sredstev (npr. izvedensko poročilo je rezultat dela izvedenca, pričanje je dokaz zaslišanja priče.) Ločena sta torej dokaz kot razlog oz. argument o ne/resničnosti dejstev ter dokazno sredstvo kot instrument dokaznega postopka. Dokazna sredstva, ki so v upravnem postopku najpogosteje uporabljena, so v drugem odstavku 164. člena ZUP izrecno našteta, vendar ne gre za zaključen nabor, temveč se za dokazno sredstvo lahko uporabi karkoli drugega, kar lahko poda potreben dokaz« (Kovač v: Jerovšek in Trpin (ur.), str. 481).</p>
    <p xml:id="pb28.p9" xml:lang="sl">O tem, ali je potrebno kakšno dejstvo dokazovati ali ne, odloči uradna oseba, ki vodi upravni postopek (165. člen ZUP). Dokazovanje bo izvedla tedaj, ko bo ugotovila, ali in katero pravno pomembno dejstvo je neugotovljeno ali sporno in ga je zaradi tega treba dokazati.</p>
  </page>
  <page xml:id="pb29" n="29" pdf_url="http://nl.ijs.si/project/kas/pdf/000/kas-1131000.pdf#page=29">
    <p xml:id="pb29.p1" xml:lang="sl">Dejstev, ki niso sporna in so ugotovljena, ni potrebno dokazovati. Splošno znanih dejstev ni potrebno dokazovati. To so dejstva, ki so znana določenemu krogu ljudi (npr. nekateri zgodovinski dogodki ali fizikalni, kemijski, matematični, statistični zakoni, itd.). Poznamo pa tudi uradno znana dejstva; to so tista dejstva, ki so znana organu in za katera ve uradna oseba iz drugih uradnih evidenc in zbirk podatkov.</p>
    <p xml:id="pb29.p2" xml:lang="sl">Pojem splošno znanih dejstev ni vselej enak, odvisen je od časa (npr. kar je splošno znano pred več leti, ni nujno tudi danes), od kraja (npr. kar je splošno znano v Lendavi, ni splošno znano v Kranju) ter socialnih in drugih okoliščin (npr. kar je splošno znano notarju, ni splošno znano kirurgu). Kot splošno znano dejstvo v upravnem postopku ne velja samo dejstvo, ki je znano vsakomur, ampak tudi takšno dejstvo, ki je znano širšemu ali ožjemu krogu ljudi in hkrati tudi uradni osebi, ki postopek vodi. Ugotovitev vsakega dejstva, na podlagi katerega se izda odločba v zadevi, je mogoče izpodbijati v pritožbenem postopku (razlog: napačno ugotovljeno dejansko stanje). Torej je mogoče tudi ugotovitev uradne osebe, da gre za splošno znana dejstva, izpodbijati z dokazom, da ne gre za takšna dejstva. Prav tako ni treba dokazovati dejstev, za katera zakon domneva, da veljajo, pač pa je dovoljeno dokazovati, da ta dejstva ne obstajajo (Androjna in Kerševan, 2006, str. 335). »Iz dokazovanja so poleg splošno znanih dejstev izvzete tudi pravne domneve, ki se lahko izpodbijajo (praesumptio iuris), in fikcije, ki so neizpodbojne domneve (praesumptio iuris et de iure). Te določajo tako področni zakoni kot že sam ZUP.</p>
    <p xml:id="pb29.p3" xml:lang="sl">Primer pravne domneve, ki se lahko izpodbija, je resničnost javnih listin (169. in 171. člen ZUP), primer fikcije pa vložitev pritožbe zaradi molka organa, kot da je prvostopenjski organ po preteku roka za odločitev zahtevo stranke zavrnil (222. člen ZUP). Primer pravne domneve iz družinskega prava je domneva, da je zakonski mož matere oče njenega otroka, primer fikcije pa po dednem pravu neizpodbojna domneva, da je ob hkratni smrti staršev in otrok najprej nastopila smrt staršev« (Kovač v: Jerovšek in Trpin (ur.), 2004, str. 486).</p>
    <p xml:id="pb29.p4" xml:lang="sl">Dokazovanje določenih dejstev je pogosto težavno. Kot primer lahko navedem dokazovanje časa vročitve, če se izgubi vročilnica. Vprašanje je, kako se lahko dokaže vročitev dokumenta in datum vročitve, če se vročilnica izgubi? Ali so poleg poizvedbe, ki jo opravi organ na pošto, možna še kakšna druga sredstva za dokazovanje vročitve?</p>
    <p xml:id="pb29.p5" xml:lang="sl">Vročitev je zelo pomembno procesno dejanje, saj šele od vročitve dalje nastopijo pravni učinki pisanja. Pri odločbah in sklepih je vročitev posebej pomembna, saj je datum vročitve podlaga za izračun izvršljivosti, dokončnosti in pravnomočnosti akta.</p>
    <p xml:id="pb29.p6" xml:lang="sl">Če vročilnice ni in na ta način ni mogoče dokazati vročitve in datuma vročitve, pride v poštev ugotavljanje vročitve z drugimi dokazi (98. člen ZUP). Če se vročilnica izgubi, organ izvede poseben ugotovitveni in dokazni postopek. Za dokaz se uporabi vse, kar je primerno za ugotavljanje stanja in kar ustreza posameznemu primeru (164. člen ZUP). Kot dokaz se lahko uporabijo listine, priče, izjave strank, izvedenci in ogledi.</p>
    <p xml:id="pb29.p7" xml:lang="sl">Dovoljeno pa je tudi uporabiti druge dokaze, ki bi pripomogli k ugotovitvi objektivnega stanja stvari, glede na to, ali to dejstvo utegne vplivati na odločitev. Vsa dokazna sredstva imajo enako dokazno moč in je stvar organa, ki izvaja in presoja dokaze, katere dokaze bo štel za utemeljene in verodostojne. ZUP navaja, da dejstva, ki jih je moč šteti za dokazna, presodi uradna oseba po načelu proste presoje dokazov (10. člen ZUP). To načelo pa je tudi tesno povezano z načelom materialne resnice (8. člen ZUP), saj le-te ni mogoče zanesljivo in pravilno ugotoviti, če bi bila uradna oseba, pooblaščena za vodenje postopka oziroma odločanja, pri presoji dokazov vezana na kakršnakoli formalna dokazna pravila (glej Breznik et al., ZUP s komentarjem, 2008, str. 99-102). Poleg dokazovanja s poizvednico lahko kot dokaz uporabimo tudi npr. zaslišanje naslovnika, vročevalca ali izjavo prejemnika dokumenta. V dvomu, če z vsemi navedenimi dokazili ni mogoče ugotoviti in dokazati, ali in kdaj je bilo pisanje vročeno, se šteje, kar je stranki/naslovniku v korist. Če organ ugotovi, da tisti, ki mu je bil dokument namenjen, le-tega sploh ni dobil, se mora dokument (za naslovnika prvič) ponovno vročiti. To mora storiti zato, ker je pomembno, da je bila vročitev dejansko izvedena in da je oseba ta dokument res prejela. Pravilno ugotovljena dejstva v tem primeru so tudi pomembna za zagotavljanje pravice stranke do uporabe pravnega sredstva oz. pritožbe.26 Iz primera se vidi, kako je mogoče dokazovati vročitev dokumenta. Na podlagi prejete vročilnice začnejo za stranko teči roki, ki so za njene pravice in obveznosti zelo pomembni. V takem primeru je nujno potrebno ugotoviti okoliščine primera in preučiti dokazna sredstva.</p>
  </page>
  <page xml:id="pb30" n="30" pdf_url="http://nl.ijs.si/project/kas/pdf/000/kas-1131000.pdf#page=30">
    <p xml:id="pb30.p1" xml:lang="sl">Dokazovanje pomembnih dejstev se opravi z dokaznimi sredstvi. Kot dokazno sredstvo pa se lahko uporabi vse, kar je primerno za ugotavljanje stanja stvari in kar ustreza posameznemu primeru (164. člen ZUP). To pa pomeni, da lahko organ pri ugotavljanju dejanskega stanja uporabi kot dokazno sredstvo vse, kar je primerno, in da izmed več primernih dokazil v konkretnem primeru uporabi tisto dokazno sredstvo, ki ustreza temu primeru. To pride v poštev, če ni posebnega predpisa, ki za določeno upravno področje drugače ureja dokazovanje in uporabo dokaznih sredstev (3. in 4. člen ZUP). Na primernost in ustreznost dokaznih sredstev, ki jih bomo v postopku uporabili, ima določen vpliv tudi stranka, saj lahko predlaga izvedbo določenih dokaznih sredstev. Njenega predloga organ brez ustrezne utemeljitve ne more zavrniti. Stranka ima tudi možnost, da nasprotuje izvedbi določenega dokaznega sredstva, na primer zaradi dvoma o strokovnem znanju izvedenca (192. člen ZUP) ali dvoma o verodostojnosti pričine izjave.</p>
    <p xml:id="pb30.p2" xml:lang="sl">Izvedba dokazov se opravi na način, ki ga določa zakon in praviloma pred organom, ki upravni postopek v konkretni upravni zadevi vodi. Načela neposrednosti velikokrat ni mogoče uresničiti, ker je neposredno izvajanje dokazov neizvedljivo. Recimo, kadar je treba opraviti ogled stvari, ki se nahaja na drugem območju, te stvari pa ni mogoče prenesti na kraj, kjer se vodi postopek, ali pa je prenos te stvari povezan z nesorazmernimi stroški, ki niso v razmerju z vrednostjo upravne zadeve, in tudi kadar bi šlo za veliko zamudo, ko je treba zaslišati pričo, ki živi na območju drugega 26 Primer je povzet iz Upravne svetovalnice (URL=«http//www.upravna-svetovalnica.si/«). Upravna svetovalnica je projekt, ki je nastal kot skupna aktivnost Fakultete za upravo in Ministrstva za javno upravo. Cilj projekta je poenotiti poslovanje organov v upravnih postopkih in upravnem poslovanju, saj analize upravne in sodne prakse kažejo na različna tolmačenja ZUP in UUP. Projekt je za uporabnike brezplačen, njegov namen je reševanje krajših upravno-procesnih vprašanj o razumevanju ZUP in UUP, ki jih je možno posplošiti. organa. Zaradi upoštevanja načela ekonomičnosti postopka se lahko v teh primerih opravi posredno izvajanje dokazov, pri tem pa pravice stranke niso prizadete, ker je organ stranki dolžan omogočiti udeležbo pri izvedbi dokazovanja, pa naj gre za posreden ali neposreden način dokazovanja.</p>
  </page>
  <page xml:id="pb31" n="31" pdf_url="http://nl.ijs.si/project/kas/pdf/000/kas-1131000.pdf#page=31">
    <p xml:id="pb31.p1" xml:lang="sl">Zakon ne zahteva vedno, da bi moralo biti pravno pomembno dejstvo popolnoma dokazano, temveč se zadovoljuje s tem, da je to dejstvo le verjetno izkazano. Izkaz verjetnosti zadostuje npr. v določenih primerih skrajšanega ugotovitvenega postopka, pri vrnitvi v prejšnje stanje, obnovi postopka, izločitvi izvedenca ali uradne osebe, pregledu spisov… Stranka v predlogu za vrnitev v prejšnje stanje ni dolžna dokazati okoliščin, zaradi katerih ni mogla pravočasno opraviti zamujenega dejanja (104. člen ZUP). Prav tako ni dolžna dokazati okoliščin, na katere opira predlog za obnovo postopka (267. člen ZUP) ali predlog za izločitev uradne osebe ali izvedenca (37. in 192. člen ZUP).</p>
    <p xml:id="pb31.p2" xml:lang="sl">Dokazno breme (onus probandi) nosi praviloma tisti, ki zatrjuje obstoj določenega pravno pomembnega dejstva. V postopku, uvedenem na zahtevo stranke zaradi uveljavitve določenega zahtevka, je stranka dolžna za navedbe, na katere opira svoj zahtevek, navesti in predložiti dokaze (140. člen ZUP). Če stranka tega ne stori, zahteva to od nje uradna oseba, ki postopek vodi. Dokazno breme pomeni skrb in odgovornost za uspeh dokazovanja in je stranki olajšano, ker organ od nje ne more zahtevati, da priskrbi dokaze, ki jih lahko hitreje in lažje priskrbi organ sam. Organ mora pravno pomembna dejstva ugotoviti neodvisno od tega, ali je stranka pred izdajo odločbe v upravni zadevi nanje pokazala. Organ ni dolžan vložiti nerazumno velikih sredstev v pridobivanje dokazov, če se stranka ne trudi zavarovati svojih pravic oziroma pravnih interesov. Lahko pride tudi do situacije, da ostane določeno pravno pomembno dejstvo nedokazano. V takem primeru pač strankinem zahtevku ni mogoče ugoditi. V postopku, ki se je uvedel po uradni dolžnosti, pa nosi dokazno breme organ, ki vodi postopek. Organ je odgovoren za uspeh dokazovanja, zato ne more dokaznega bremena prevaliti na stranko in zahtevati od nje, naj dokazuje pravno pomembna dejstva (Androjna in Kerševan, 2006, str. 338-340).</p>
    <p xml:id="pb31.p3" xml:lang="sl">3.2.2 Temeljna načela, ki so pomembna v fazi dokaznega postopka Temeljna načela so namenjena zagotovitvi procesnega položaja stranke v razmerju do oblastnega organa, da ta ne zlorabi svojih pooblastil. ZUP je orodje demokracije, orodje stranke. Ne nazadnje tudi temeljna načela šele omogočijo realizacijo pravice (npr. zapisano je, da imam pravico do informacij javnega značaja, toda če v zakonu ne piše, v kakšni obliki lahko to pravico realiziram, mi ne pomaga kaj dosti). Ta načela niso podrejena, veljajo na vseh upravnih področjih. Temeljna načela splošnega upravnega postopka so tudi razlagalna pravila za posamezne člene zakona. V zakonu so temeljna načela določena po vrstnem redu in so vsa enako pomembna, z dvema izjemama. Najpomembnejše je prvo načelo, to je načelo zakonitosti, saj je to celo ustavno načelo. Deveto, načelo ekonomičnosti, pa je podrejeno ostalim osmim. V fazi dokaznega postopka pridejo v poštev predvsem tri temeljna načela upravnega postopka, to so:</p>
  </page>
  <page xml:id="pb32" n="32" pdf_url="http://nl.ijs.si/project/kas/pdf/000/kas-1131000.pdf#page=32">
    <p xml:id="pb32.p1" xml:lang="sl">– načelo materialne resnice (ali je subjektivno ugotovljeno skladno z dejanskim stanjem)</p>
    <p xml:id="pb32.p2" xml:lang="sl">– načelo proste presoje dokazov (po katerem uradna oseba uporablja različna dokazna sredstva in presoja njihovo verodostojnost)</p>
    <p xml:id="pb32.p3" xml:lang="sl">– načelo ekonomičnosti (uradna oseba mora dati prednost cenejšim in hitrejšim dokaznim sredstvom pred dražjimi in časovno zahtevnejšimi).</p>
    <p xml:id="pb32.p4" xml:lang="sl">3.2.2.1 Načelo materialne resnice</p>
    <p xml:id="pb32.p5" xml:lang="sl">To načelo zahteva od organa, da pred odločitvijo o zadevi zbere vsa dejstva in ugotovi vse okoliščine, od katerih je odvisna odločitev. ZUP zahteva ugotovitev stvari z gotovostjo, torej najvišjo stopnjo prepričanja. Izjemoma pa zadošča verjetnost, in sicer, če gre za nujne ukrepe v javnem interesu (npr. kadar bi šlo za ukrepe za zaščito življenja in zdravja ljudi, javnega reda in miru, javne varnosti in premoženja).</p>
    <p xml:id="pb32.p6" xml:lang="sl">Organ, ki vodi postopek, mora ugotoviti vse pomembne okoliščine in dejstva (138. člen ZUP), med postopkom mora ves čas ugotavljati dejansko stanje in izvajati dokaze o vseh dejstvih ter odrediti izvedbo vsakega dokaza, če spozna, da je to za razjasnitev stvari potrebno (139. člen ZUP). Materialno resnico išče organ ves čas postopka, zato lahko ugotovitveni in dokazni postopek dopolnjuje vse do izdaje odločbe na prvi stopnji, lahko pa ga tudi dopolni po izdaje odločbe in po vložitvi pritožbe na prvi stopnji, ter izda nadomestno odločbo (243. člen ZUP). Stranka mora dejansko stanje, na katero opira svoj zahtevek, navesti natančno, po resnici in določno (140. člen ZUP).</p>
    <p xml:id="pb32.p7" xml:lang="sl">Če organ prve stopnje ponovno odloča, mora ravnati po odločbi organa druge stopnje, ki je bila izdana v pritožbenem postopku. Vendar pa to ne pomeni, da ni dolžan ugotavljati resničnega stanja stvari, čeprav na kakšno odločilno okoliščino primera ni bil opozorjen.27 Uradna oseba si lahko za zagotovitev materialne resnice postavi izvedence (191. člen ZUP). Najbolj koncentrirana oblika ugotavljanja materialne resnice, ki temelji na zaslišanju stranke in hkratnem izvajanju drugih dokazov, je ustna obravnava, ki se izvaja po načelu kontradiktornosti. Če pride do kršitve načela materialne resnice, je to samostojen razlog za pritožbo zoper odločbo, ki se mu reče »nepopolno oziroma napačno ugotovljeno dejansko stanje«.</p>
    <p xml:id="pb32.p8" xml:lang="sl">3.2.2.2 Načelo proste presoje dokazov</p>
    <p xml:id="pb32.p9" xml:lang="sl">Načelo proste presoje dokazov je tesno povezano z načelom materialne resnice.</p>
    <p xml:id="pb32.p10" xml:lang="sl">Bistvo tega načela je, da se uporabi tista dokazna sredstva, ki najbolj verodostojno dokažejo gotovost relevantnih dejstev. Po ZUP poznamo pet dokaznih sredstev. To so listine, priče, izvedenci, ogled in izjava stranke. Lahko pa se kot dokazno sredstvo uporabi karkoli, kar bi vplivalo na razjasnitev stvari. Načelo proste presoje dokazov dovoljuje, da organ uporabi katerakoli dokazna sredstva. To načelo daje podlago, da organ od primera do primera poda posameznemu dokazilu različno težo.</p>
    <p xml:id="pb32.p11" xml:lang="sl">Presoja dokazov je postopen proces zbiranja dokazov, njihovo selekcioniranje glede na dokazno moč posameznih dokazov, njihovo vrednotenje ter dokazni sklep, ki 27 Sodba VS RS, št. U1099/92-10, z dne 18. 11. 1993. predstavlja končno vestno in skrbno presojo vseh dokazov skupaj. Katerim dokazom verjeti in katerim ne ter katere dokaze sploh izvesti, je stvar izkušenj in poznavanja okoliščin primera, ki pomenijo subjektiven pogled na upravno stvar. Ravno prosto, na nobena pravila vezano vrednotenje dokazov je bistvo tega načela.</p>
  </page>
  <page xml:id="pb33" n="33" pdf_url="http://nl.ijs.si/project/kas/pdf/000/kas-1131000.pdf#page=33">
    <p xml:id="pb33.p1" xml:lang="sl">Prepoved predlaganja in uporabe določenih dokazov in s tem presoje je v nasprotju z 22. členom URS, po katerem je vsakomur zagotovljeno enako sodno varstvo. Pomeni ustavno varstvo, ki ne sme biti kršeno. V primeru, kadar bi bila izvedena presoja dokazov posledica izsiljevanja, pritiska, zvijače ali drugega nedovoljenega dejanja, bi nastopil razlog ničnosti odločbe28 (Jerovšek, 2007, str. 42 – 45).</p>
    <p xml:id="pb33.p2" xml:lang="sl">3.2.2.3 Načelo ekonomičnosti</p>
    <p xml:id="pb33.p3" xml:lang="sl">Načelo ekonomičnosti se nanaša na trajanje in stroške postopka. To načelo zahteva od organa, da se postopki vodijo čim hitreje in čim ceneje, vendar tako, da je odločba še vedno pravilna in zakonita. Druga načela imajo prednost pred tem načelom. Ekonomičnost se izrazi zlasti pri rabi dokaznih sredstev. Upravni organ mora namreč uporabiti manj dokaznih sredstev in cenejša, če je že z njimi možno ugotoviti dejstva gotovosti. To načelo zahteva od organa, da vodi postopek hitro, s čim manjšimi stroški ter čim manjšo zamudo za stranke in druge udeležence postopka, vendar tako, da se priskrbi vse, kar je potrebno za pravilno ugotovitev dejanskega stanja ter izda zakonita in pravilna odločba (14. člen ZUP).</p>
    <p xml:id="pb33.p4" xml:lang="sl">Načelo ekonomičnosti vsebuje troje načel, to so načelo hitrosti postopka, varčnosti in učinkovitosti. Treba pa je poudariti, da načelo ekonomičnosti ne sme nikoli in v nobenem primeru iti v škodo načela zakonitosti, načela materialne resnice ali načela zaslišanja stranke. To načelo tudi dejansko ni v koliziji z ostalimi načeli, nasprotno, vsako od njih usmerja k smiselnosti in racionalnosti postopka ter iznajdljivosti v njem.</p>
    <p xml:id="pb33.p5" xml:lang="sl">V zakonu je načelo ekonomičnosti vsebovano v več členih, tako na primer v 52. členu omogoča več strankam, da si postavijo skupnega predstavnika, v 130. členu omogoča združevanje več zadev v en postopek, v 147. členu dopušča, da organ sam reši predhodno vprašanje. Ekonomičnost postopka se kaže tudi v možnosti upravnih overitev podpisov in kopij ter posledično s tem tudi hitrejšega in lažjega dokazovanja (Jerovšek, 2007, str. 55 – 57).</p>
    <p xml:id="pb33.p6" xml:lang="sl">Kršitev odločanja v razumnem času ne pomeni samo kršitve 23. člena URS, ki govori, da ima vsakdo pravico, da o njegovih pravicah in dolžnostih ter o obtožbah proti njemu brez nepotrebnega odlašanja odloča neodvisno, nepristransko in z zakonom ustanovljeno sodišče, temveč pomeni tudi kršitev Evropske konvencije o varstvu človekovih pravic in temeljnih svoboščin29 (klavzula o pravici do poštenega sojenja) ter posledično varstvo pred Evropskim sodiščem v Strasbourgu, potem ko so izčrpana pravna sredstva v državi.</p>
    <p xml:id="pb33.p7" xml:lang="sl">28 Ničnost je pravno sredstvo, ki pokriva najhujše možne napake v postopku, ki jih ni mogoče sanirati drugače z drugimi pravnimi sredstvi. To pravno sredstvo ni vezano na rok.</p>
    <p xml:id="pb33.p8" xml:lang="sl">29 Uradni list RS (13.6.1994) MP, št. 7-41/1994 (RS 33/1994).</p>
  </page>
  <page xml:id="pb34" n="34" pdf_url="http://nl.ijs.si/project/kas/pdf/000/kas-1131000.pdf#page=34">
    <p xml:id="pb34.p1" xml:lang="sl">4 DOKAZNA SREDSTVA PO ZAKONU O SPLOŠNEM UPRAVNEM POSTOPKU</p>
    <p xml:id="pb34.p2" xml:lang="sl">Dejstva, na podlagi katerih upravni organ izda odločbo, se ugotovijo z dokazi.</p>
    <p xml:id="pb34.p3" xml:lang="sl">Dokazovanje dejstev pa se opravi z dokaznimi sredstvi. Dokazi se izvedejo potem, ko se ugotovi, kaj je v dejanskem pogledu sporno in kaj je treba dokazati. ZUP pozna pet izrecno opredeljenih dokaznih sredstev, to so listine, priče, izvedenci, ogled in izjava stranke. Poleg teh petih pa se lahko za dokaze uporabi karkoli drugega, kar pripomore k ugotovitvi dejanskega stanja stvari in kar ustreza posameznemu primeru (npr. različni predmeti, prstni odtis, fotografije, video, celo tatu…). Za odločite, ali je treba kakšno dejstvo dokazovati ali ne, je odgovorna uradna oseba, ki vodi postopek (Cijan, 2000, str. 112).</p>
    <p xml:id="pb34.p4" xml:lang="sl">4.1 LISTINE</p>
    <p xml:id="pb34.p5" xml:lang="sl">Listina je kakršenkoli zapis na kateremkoli materialu. Zato v širšem pomenu k listinam prištevamo tudi mejne znake, spomenike, izmeritvena znamenja in druge oznake, mikrofilmske kopije, filmske posnetke, magnetne ali optične zapise itd. V ožjem pomenu besede documentum je listina samo pisni dokument. Z vidika dokazne moči pa Zakon loči javne in zasebne listine. Listine so lahko časovno neomejene (npr. rojstni list, potrdilo o opravljenih izpitih…), nekatere pa so časovno omejene (npr. poročni list, potni list, izpisek iz zemljiške knjige, potrdilo o državljanstvu…). Če gre za časovno omejene listine, v dokaznem postopku veljajo samo določen čas. Uradna oseba ima dolžnost, da kadar je listina na prvi pogled dvomljiva, prečrtana, izbrisana, dopisana, raztrgana, prelepljena, ožgana in podobno, to upošteva. Uradna oseba ima namreč možnost, da take listine sploh ne upošteva ali pa jo upošteva z zmanjšano dokazno vrednostjo, kar ji dovoljuje načelo proste presoje dokazov (10. člen ZUP). O pristnosti listine lahko uradna oseba poizve pri domnevnem izdajatelju listine ali s pomočjo izvedenca.</p>
    <p xml:id="pb34.p6" xml:lang="sl">Dejstvo, ki ga zatrjuje listina, se lahko dokazuje tudi z drugimi dokaznimi sredstvi.</p>
    <p xml:id="pb34.p7" xml:lang="sl">Osebo, ki je listino ponaredila, poizkusila ponarediti, ponarejeno listino zavestno uporabila ali hranila, se po 256. členu KZ-1 šteje za storilca kaznivega dejanja ponarejanja listin, z zagroženo kaznijo zapora do dveh oziroma do treh let, če gre za javno listino.30</p>
    <p xml:id="pb34.p8" xml:lang="sl">»Če stranka, ki se sklicuje na kakšno listino, nima listine ali če je ne more dobiti, priskrbi listino uradna oseba, ki vodi postopek. Pri tem postopa tako: 30 Glej tudi 258. člen KZ-1 glede overitve lažne vsebine.</p>
  </page>
  <page xml:id="pb35" n="35" pdf_url="http://nl.ijs.si/project/kas/pdf/000/kas-1131000.pdf#page=35">
    <p xml:id="pb35.p1" xml:lang="sl">– če ima listino stranka z nasprotnim interesom, pa je ta noče prostovoljno predložiti ali pokazati, uradna oseba od nje zahteva, naj jo predloži ali pokaže na ustni obravnavi, da bi se mogle druge stranke izjaviti o listini. Če stranka, od katere je bilo zahtevano, naj predloži oziroma pokaže listino, tega ne stori, uradna oseba, ki vodi postopek, glede na okoliščine primera presodi, kakšen vpliv ima to na reševanje stvari (174. člen ZUP);</p>
    <p xml:id="pb35.p2" xml:lang="sl">– če ima listino druga oseba, pa je ta noče prostovoljno pokazati, ji organ, ki vodi postopek, s sklepom naloži, naj pokaže listino na ustni obravnavi, da bi se mogle stranke o njej izjaviti (176. člen ZUP). Pred izdajo tega sklepa mora dati organ tej osebi možnost, da se o predložitvi listine izjavi, saj sme ta oseba zavrniti pokaz listine iz enakih razlogov kot pričanje ali iz drugih utemeljenih razlogov. Če brez upravičenega razloga noče pokazati listine, postopa z njo organ enako, kakor zoper tistega, ki noče pričati. Zoper sklep, s katerim ji naloži, da mora pokazati listino in zoper sklep o kaznovanju zaradi tega, ker listine ni hotela pokazati, ima druga oseba pravico pritožbe. Stranka, ki se sklicuje na listino, ki je pri drugi osebi, mora tej povrniti stroške, ki jih ima v zvezi z pokazom listine;</p>
    <p xml:id="pb35.p3" xml:lang="sl">– če ima listino državni organ ali organ samoupravne lokalne skupnosti ali je listina pri organizaciji, ki ima javno pooblastilo za odločanje v upravnih zadevah, jo po uradni dolžnosti (v okviru pravne pomoči) priskrbi organ, ki vodi postopek. Stranka pa lahko tako listino priskrbi tudi sama, če tako želi (175. člen ZUP). Dokaz z listino se izvede tako, da uradna oseba, ki vodi postopek, prebere njeno vsebino in v zapisniku ugotovi dejstvo, ki se v listini potrjuje ali določa. Stranka ima pravico vpogleda v listino in pravico izjaviti se o njej« (Androjna in Kerševan, 2006, 348).</p>
    <p xml:id="pb35.p4" xml:lang="sl">4.1.1 Javne listine</p>
    <p xml:id="pb35.p5" xml:lang="sl">Javne listine so tiste, za katere velja domneva resničnosti, lahko pa se dokazuje nasprotno, vendar je dokazno breme v tem primeru na osebi, ki izpodbija resničnost listine. Da lahko neko listino štejemo za javno, mora izpolnjevati štiri pogoje, in to kumulativno:</p>
    <p xml:id="pb35.p6" xml:lang="sl">1. Izdajatelj listine je lahko le državni organ oziroma organ samoupravne lokalne skupnosti ali nosilec javnih pooblastil.</p>
    <p xml:id="pb35.p7" xml:lang="sl">2. Listina mora biti izdana v okviru izdajateljeve pristojnosti.</p>
    <p xml:id="pb35.p8" xml:lang="sl">3. Listina mora imeti predpisano obliko (to pomeni predvsem predpisane sestavine, včasih pa je predpisana tudi oblika listine).</p>
    <p xml:id="pb35.p9" xml:lang="sl">4. Listina mora nekaj potrjevati ali določati, glej vsebino tabele 3.</p>
    <p xml:id="pb35.p10" xml:lang="sl">Če listina ni javna ali če je kakorkoli poškodovana, je treba podatke, o katerih priča, preveriti tudi z drugimi dokaznimi sredstvi. Med javnimi listinami so pogosto v uporabi potrdila in izpiski iz zemljiške knjige, izpiski iz sodnega registra, izpiski iz katastra pri geodetski upravi, potrdila iz matičnih knjig, potrdila o državljanstvu, spričevala in diplome. Velika skupina javnih listin so tudi osebna izkaznica, potni list, vozniško in prometno dovoljenje, orožni list idr. Tudi upravne odločbe in odločbe drugih državnih organov ter sodbe štejemo med javne listine. Kot zanimivost lahko povem, da je celo lekarniški recept, izdan v okviru izvrševanja javne službe po pooblastilu zavoda za zdravstveno zavarovanje, javna listina (Kovač v: Jerovšek in Trpin (ur.), 2004, 419).</p>
  </page>
  <page xml:id="pb36" n="36" pdf_url="http://nl.ijs.si/project/kas/pdf/000/kas-1131000.pdf#page=36">
    <p xml:id="pb36.p1" xml:lang="sl">Javna listina torej dokazuje tisto, kar se v njej potrjuje ali določa (169. člen ZUP).</p>
    <p xml:id="pb36.p2" xml:lang="sl">Zanjo velja domneva resničnosti (npr. zapisnik ustne obravnave potrjuje potek in vsebino opravljenega dejanja in danih ustnih izjav, ne dokazuje pa resničnosti strankine izjave, torej dejstva, ali je govorila resnico ali lagala), ki pa je izpodbojna, ker je dovoljeno dokazovati, da so v neki listini dejstva neresnično potrjena ali da je sama listina ali kopija javne listine nepravilno sestavljena (171. člen ZUP). Ni pa mogoče izpodbijati tistega, kar se v javni listini določa, v tem primeru velja drug postopek (npr. pritožba ali izredno pravno sredstvo zoper upravni oziroma sodni akt).</p>
    <p xml:id="pb36.p3" xml:lang="sl">Za predloženo listino se šteje tudi sporočilo uradni osebi, kje v informatizirani bazi se nahaja zapis, če gre seveda za javno evidenco ali evidenco, ki je organu dosegljiva (173. člen ZUP).</p>
  </page>
  <page xml:id="pb37" n="37" pdf_url="http://nl.ijs.si/project/kas/pdf/000/kas-1131000.pdf#page=37">
    <p xml:id="pb37.p1" xml:lang="sl">Tabela: Primer javne listine</p>
    <p xml:id="pb37.p2" xml:lang="sl">Javna listina izdajatelj pristojnost oblika kaj potrjuje/ določa diploma na Fakulteti za upravo</p>
    <p xml:id="pb37.p3" xml:lang="sl">Univerza v Ljubljani in Fakulteta za upravo</p>
    <p xml:id="pb37.p4" xml:lang="sl">Zakon o visokem šolstvu31 rdeča platnica, pisna oblika… izobrazbo zemljiškoknjižni izpisek Okrajno sodišče</p>
    <p xml:id="pb37.p5" xml:lang="sl">Zakon o zemljiški knjigi32 pisna oblika, obrazec podatke o lastniški pravici zdravstvena izkaznica Zavod za zdravstveno zavarovanje Slovenije Zakon o zdravstvenem varstvu in zdravstvenem zavarovanju33 kartica zdravstveno stanje, zavarovanje potrdilo o nekaznovanosti Ministrstvo za pravosodje Pravilnik o kazenski evidenci34 pisna oblika da oseba ni bila kaznovana osebna izkaznica Upravna enota</p>
    <p xml:id="pb37.p6" xml:lang="sl">Zakon o osebni izkaznici35 kartica državljanstvo, identiteto</p>
    <p xml:id="pb37.p7" xml:lang="sl">Vir: Kovač (2008, str. 62) 4.1.2 Zasebne listine</p>
    <p xml:id="pb37.p8" xml:lang="sl">Kadar listina nima navedenih spoznavnih znakov, gre za zasebno listino, čeprav jo je izdal oblastni organ. Spoznavni znak za zasebno listino je njen izdajatelj. Od javne pa se zasebna listina razlikuje tudi po dokazni vrednosti. Zasebna listina dokazuje le to, da je njen izdajatelj dal izjavo, vsebovano v listini, vprašljivo pa je, ali so dejstva, ki jih potrjuje zasebna listina, tudi resnična (Androjna in Kerševan, 2006, str. 340 – 344). Potrdila, ki jih izda javni organ po posebnem ugotovitvenem postopku ali jih izpiše zasebna oseba, je treba posebej dokazovati oziroma utemeljevati resničnost njihovih navedb. Dokazno breme je v tem primeru na osebi, ki take listine predloži kot dokazno sredstvo. Zasebno listino ZUP eksplicitno omenja le v 56. členu, kjer govori o dvomljivi pristnosti pooblastila v obliki zasebne listine. Tedaj se zahteva overjeno pooblastilo ali pooblastilo ustno na zapisnik.</p>
    <p xml:id="pb37.p9" xml:lang="sl">31 Uradni list RS, št. 67/93, 39/95, 18/98, 35/98, 99/99, 64/01, 100/03, 134/03, 63/04, 100/04, 94/06, 119/06, 59/07, 63/07, 15/08, 64/08, 86/09.</p>
    <p xml:id="pb37.p10" xml:lang="sl">32 Uradni list RS, št. 58/03, 37/08, 45/08, 28/09.</p>
    <p xml:id="pb37.p11" xml:lang="sl">33 Uradni list RS, št. 9/92, 72/06-UPB3, 114/06, 91/07, 71/08, 76/08, 118/08, 47/2010.</p>
    <p xml:id="pb37.p12" xml:lang="sl">34 Uradni list RS, št. 34/04, 127/06.</p>
    <p xml:id="pb37.p13" xml:lang="sl">35 Uradni list RS, št. 75/97, 60/05, 100/05, 44/08, 71/08-UPB2, 11/09.</p>
  </page>
  <page xml:id="pb38" n="38" pdf_url="http://nl.ijs.si/project/kas/pdf/000/kas-1131000.pdf#page=38">
    <p xml:id="pb38.p1" xml:lang="sl">4.1.3 Upravna overitev</p>
    <p xml:id="pb38.p2" xml:lang="sl">Upravna overitev je institut po ZUP od leta 2005. Upravna overitev pomeni potrditev skladnosti kopije ali podpisa z izvirnikom36 oziroma izvirno listino. Dokazna moč upravne overitve je izenačena z notarsko overitvijo, vendar velja zgolj v upravnih postopkih pred upravnimi organi, ne pa na sodiščih. Poznamo pa tudi overitev lastnoročnega podpisa. Pristnost lastnoročnega podpisa predlagatelj listine dokaže tako, da pred uradno osebo lastnoročno podpiše listino ali da prizna podpis, ki je že na listini, za svoj (178.b člen ZUP). Če se overja podpis slepih, listino prebere predlagatelju uradna oseba, če se overja podpis gluhih, ki ne znajo brati, takrat predlagatelju listino prebere sodni tolmač. Kadar pa se overja podpis tistih, ki ne razumejo jezika, v katerem je listina napisana, predlagatelju prevede vsebino listine uradna oseba ali sodni tolmač (178.c člen ZUP).</p>
    <p xml:id="pb38.p3" xml:lang="sl">Prepis ali fotokopijo overjene listine je treba natančno primerjati z izvirno listino, ujemati se mora tudi v pravopisu, ločilih in okrajšavah. Uradna oseba preveri istovetnost prepisa oziroma fotokopije, tako da zahteva od stranke, naj pokaže izvirno listino, nato uradna oseba z zaznambo na listini potrdi skladnost duplikata z originalom, to zaznambo pa je treba ločiti od upravne overitve. V potrdilu overitve uradna oseba navede oznako, datum overitve, število pol oziroma listov izvirne listine in kopije, žig in podpis. Elektronsko (skenirano kopijo) pripravi uradna oseba na podlagi izvirne listine in oboje elektronsko podpiše (178.e in 178.f člen ZUP).</p>
    <p xml:id="pb38.p4" xml:lang="sl">Tretja oblika overitve je overitev garantnih pisem za tujce. Listina, izdana od tujega organa, ki velja v kraju kjer je bila izdana, za javno listino, ima ob pogoju vzajemnosti in ob pogoju, da je overjena po predpisih37, enako dokazno moč kakor domača javna listina (177. člen ZUP). Z upravno overitvijo se ne potrjuje resničnosti podatkov v listini (178. člen ZUP). Overitve opravlja Upravna enota ne glede na bivališče stranke, ki overitev terja.38 S pravilnikom o prijavi overiteljev in vodenju registra overiteljev v Republiki Sloveniji so urejeni postopki prijave overiteljev, njihov vpis v javni register overiteljev in vodenje tega registra.39 Mikrofilmska kopija in elektronska kopija oziroma nadaljnje reprodukcije le-teh imajo značaj javne listine, če je izdajatelj kopije oblastni organ. Z vidika pomena in obsega izdajanja kopij je med nosilci javnega pooblastila najpomembnejši notar, ki po Zakonu o notariatu (v nadaljevanju: ZN-UPB3)40 opravlja notarske overitve.</p>
    <p xml:id="pb38.p5" xml:lang="sl">Sprememba in dopolnitev ZUP-C za potrebe upravnih postopkov uvaja nove upravne overitve. Upravna overitev ima učinek zgolj v upravnem postopku in ne more 36 V strokovni literaturi se navaja, da z besedo »izvirnik« razumemo listino, ki izhaja neposredno od izdajatelja (ima originalen podpis in žig). Listina, ki je narejena (fotokopirana, prepisana…) po izvirniku, pa je »prepis« – lahko je navaden ali overjen.</p>
    <p xml:id="pb38.p6" xml:lang="sl">37 Postopek za overitev tujih listin je določen v Zakonu o overitvi listin v mednarodnem prometu (Uradni list RS, št. 64/01) oziroma v ustreznem mednarodnem sporazumu ali konvenciji (Haaška konvencija o odpravi legalizacije tujih javnih listin – Uradni list FLRJ, Mednarodne pogodbe in sporazumi, št. 10/62).</p>
    <p xml:id="pb38.p7" xml:lang="sl">38 Odprava krajevne pristojnosti – 3. člen UUP in 178.a člen ZUP.</p>
    <p xml:id="pb38.p8" xml:lang="sl">39 Pravilnik o prijavi overiteljev in vodenju registra overiteljev v Republiki Sloveniji, Uradni list RS, št.</p>
    <p xml:id="pb38.p9" xml:lang="sl">40 Uradni list RS, št. 2/07–UPB3. učinkovati v drugih pravnih postopkih, ki urejajo obligacijska razmerja oziroma pridobitev stvarnih ali drugih pravic civilnega prava. Upravne overitve so vključene v ZUP zaradi ekonomičnosti postopka (14. člen ZUP), saj možnost overitve listin neposredno pri upravnih organih, ki vodijo upravne postopke, za posameznike in pravne osebe pomeni odpravo vsaj ene administrativne ovire. Postopek bi bil bolj zapleten, podaljšan in dražji zaradi vmesne poti k notarju (po Kovač v: Jerovšek in Trpin (ur.), 2004, 491–507).</p>
  </page>
  <page xml:id="pb39" n="39" pdf_url="http://nl.ijs.si/project/kas/pdf/000/kas-1131000.pdf#page=39">
    <p xml:id="pb39.p1" xml:lang="sl">4.1.4 Potrdila</p>
    <p xml:id="pb39.p2" xml:lang="sl">Potrdila so skupina listin, ki pričajo o določenem dejstvu. ZUP pozna potrdila o podatkih iz uradnih evidenc (matični register, register stalnega prebivalstva, matična evidenca o zavarovancih in uživalcih pravic iz pokojninskega in invalidskega zavarovanja, register vozil in prometnih listin, register nepremičnin, idr.), ta potrdila veljajo kot javne listine (179. člen ZUP). Poleg teh poznamo tudi potrdila, ki se izdajo po posebnem ugotovitvenem postopku (180. člen ZUP), ta pa nimajo značaja javnih listin, temveč je dokazna moč le za ta postopek, ne pa za druge postopke. Lep primer potrdila, izdanega po posebnem ugotovitvenem postopku, je prikazan na sliki 2, in sicer potrdilo o lastništvu motornega kolesa.</p>
    <p xml:id="pb39.p3" xml:lang="sl">Delitev na ti dve skupini je pomembna tudi glede roka izdaje potrdila, kajti potrdila o podatkih iz uradnih evidenc, ki se izdajajo na ustno zahtevo, mora organ izdati istega dne, ko je stranka za potrdilo zaprosila oziroma najkasneje v petnajstih dneh.</p>
    <p xml:id="pb39.p4" xml:lang="sl">Potrdila po posebnem ugotovitvenem postopku pa je potrebno izdati najkasneje v tridesetih dneh. Če organ teh rokov ne spoštuje, nastopi molk organa, torej se stranka lahko pritoži, kot da bi dobila negativno odločbo (180.a člen ZUP).</p>
    <p xml:id="pb39.p5" xml:lang="sl">Postopek izdaje potrdila ni upravni postopek, ker se v tem postopku o ničemer ne odloča. Stranka terja od organa potrdilo in če ji ga organ izda, tedaj velja, da se potrdilo ne šteje kot konkretni upravni akt, niti kot odločba, in stranka nima pravice do pritožbe. Če pa organ stranki potrdila ne izda, tedaj štejemo, da je stranka prejela negativno odločbo in ima pravico do pritožbe. Potrdilo o statusu žrtve vojnega nasilja, potrdilo o nekaznovanosti, potrdilo o državljanstvu (prikazano na sliki 3) so potrdila, ki imajo značaj javnih listin, ker jih izdaja oblastni organ, imajo predpisano obliko in določajo nek status oziroma nekaj potrjujejo ali določajo (Kovač v: Jerovšek in Trpin (ur.), 2004, str. 510–518).</p>
  </page>
  <page xml:id="pb40" n="40" pdf_url="http://nl.ijs.si/project/kas/pdf/000/kas-1131000.pdf#page=40">
    <p xml:id="pb40.p1" xml:lang="sl">Slika 2: Primer potrdila, izdanega po posebnem ugotovitvenem postopku Vir: Kovač (2008, str. 64)</p>
  </page>
  <page xml:id="pb41" n="41" pdf_url="http://nl.ijs.si/project/kas/pdf/000/kas-1131000.pdf#page=41">
    <p xml:id="pb41.p1" xml:lang="sl">Slika 3: Primer potrdila o podatkih iz uradnih evidenc Vir: Izpisek iz uradne evidence pri Upravni enoti Domžale.</p>
    <p xml:id="pb41.p2" xml:lang="sl">4.2 PRIČE</p>
    <p xml:id="pb41.p3" xml:lang="sl">Priča je lahko katerakoli oseba, ki ima sposobnost zaznavanja in obnove zaznanega, lahko je tudi otrok. Androjna in Kerševan pravita, da je otrokovo zaznavanje nepopolno in bežno do določene starosti, ki je ni mogoče natančno opredeliti. Otrok je podvržen sugestiji in vplivu staršev, vzgojiteljev in drugih oseb z napačno verzijo dogodka. Podobno stanje nastane z leti, ko duševne in umske zmožnosti začnejo pešati ter pri starih ljudeh padejo na raven otrokovih zmožnosti, vendar prav tako ni možno določiti starosti, ko nastopi takšno stanje.</p>
    <p xml:id="pb41.p4" xml:lang="sl">Z avtorjema se popolnoma strinjam, saj je otrokova možnost zaznavanja in posredovanja zaznanega po mojem mnenju nezanesljiva. Otrok drugače sprejema nastala dejstva in za rešitev zadeve ni tako dovzeten. Menim, da je treba otroka ne glede na njegovo od trenutka, ko je sposoben karkoli povedati, obravnavati kot pričo, ker ima uradna oseba tako ali tako možnost vrednotiti in prosto presojati dokaze (10. člen ZUP). Pri starejših osebah pa se prav tako ne ve, kdaj se človeku zmanjšajo duševne in telesne zmožnosti, nekaterim se zaradi bolezni to zgodi prej, drugim zaradi starosti kasneje ipd.</p>
  </page>
  <page xml:id="pb42" n="42" pdf_url="http://nl.ijs.si/project/kas/pdf/000/kas-1131000.pdf#page=42">
    <p xml:id="pb42.p1" xml:lang="sl">Priča je torej lahko fizična oseba, ki je v preteklosti zaznala kakšno dejstvo, pomembno za odločitev v upravni zadevi, s pričanjem pa to zaznavo posreduje uradni osebi (181. člen ZUP). Pričo kot tako določi organ, ki vodi postopek. Povabi jo z vabilom na ustno obravnavo. Praviloma je dolžnost pričanja državljanska dolžnost, zakon namreč sankcionira neupravičeno nesodelovanje prič (187. člen ZUP), vendar pa ZUP opredeljuje tudi absolutno in relativno nezmožne priče, te pa ne zapadejo pod sankcije. Absolutno nezmožna priča je na primer slep človek, ki naj bi pričal o tem, kar naj bi videl, ali gluh človek, ki naj bi pričal o tem, kar naj bi slišal, poleg teh pa so absolutno nezmožne priče tudi dojenčki in duševno prizadete osebe.</p>
    <p xml:id="pb42.p2" xml:lang="sl">Relativno nezmožna priča je tista, ki lahko zavrne odgovor na posamično vprašanje, če bi z odgovorom sebe, zakonca (četudi je zakonska zveza že prenehala), izven zakonskega partnerja, sorodnika do tretjega kolena ali pa svojega skrbnika ali oskrbovanca, posvojitelja ali posvojenca spravila v hudo sramoto, kazenski pregon ali večjo premoženjsko škodo, pa tudi, če bi z odgovorom izdala kakšen tajni podatek,41 poslovno skrivnost42 ali zaupno razmerje pri določenih poklicih, kot so spovednik, zdravnik, odvetnik, vojak, uradnik, znanstvenik, umetnik ipd. Priča sme odreči odgovor na določeno vprašanje tudi o tistem, kar ji je stranka zaupala kot svojemu pooblaščencu. Priči ni potrebno dati odgovora tudi o posameznih drugih dejstvih, če za to navede tehtne razloge, ki jihs mora verjetno izkazati (183. člen ZUP).</p>
    <p xml:id="pb42.p3" xml:lang="sl">Priča ne sme odreči pričanja zaradi bojazni, da bo imela kakšno premoženjsko škodo glede pravnih opravil (npr. o sestavi oporoke, sklenitvi kupoprodajne pogodbe, itd.), ki jih je opravila ali je bila pri njih navzoča kot priča, pisar ali posredovalec, ali glede dejanj, ki jih je opravljala kot pravni prednik ali zastopnik katere od strank. Pričanja ne sme odreči tudi glede dejanj, ki jih je po predpisih dolžna naznaniti in o njih dati izjavo (183. člen ZUP). Izvedba vseh dokaznih sredstev v postopku, še posebej pa zaslišanje priče, zahteva od uradne osebe poprejšnjo pripravo. Pri zaslišanju ne sme spregledati dejstev in okoliščin, pomembnih za odločitev in ugotovitev materialne resnice. Načelo ekonomičnosti in učinkovitosti postopka zato od uradne osebe zahtevata, da se ta pred začetkom postopka seznani z dejstvi, o katerih je treba 41 Po Zakonu o tajnih podatkih (Uradni list RS, št. 50/06-uradno prečiščeno besedilo) je tajni podatek dejstvo ali sredstvo z delovnega področja, ki se nanaša na javno varnost, zunanje zadeve, obrambo ali obveščevalno in varnostno dejavnost države in ga je treba zaradi razlogov, določenih v zakonu, zavarovati pred nepoklicanimi osebami.</p>
    <p xml:id="pb42.p4" xml:lang="sl">42 Za poslovno skrivnost se štejejo podatki, za katere tako določi gospodarska družba s pisnim sklepom, in tudi podatki, za katere je očitno, da bi nastala občutna škoda, če bi zanje izvedela nepooblaščena oseba – 39. člen Zakona o gospodarskih družbah (v nadaljevanju: ZGD-1), Uradni list RS, št. 42/06. zaslišati pričo, in da si naredi časovni razpored in pregled nad potekom postopka (Androjna in Kerševan, 2006, str. 357-361).</p>
  </page>
  <page xml:id="pb43" n="43" pdf_url="http://nl.ijs.si/project/kas/pdf/000/kas-1131000.pdf#page=43">
    <p xml:id="pb43.p1" xml:lang="sl">4.2.1 Zaslišanje prič</p>
    <p xml:id="pb43.p2" xml:lang="sl">Pričo se zasliši tako, da je sklicana ustna obravnava (154. člen ZUP). Vabilo se pošlje praviloma vsaj osem dni pred narokom. Na sami ustni obravnavi uradna oseba pričo najprej vpraša po njenih podatkih, nato pa se ji postavi splošno vprašanje, kaj o določeni zadevi ve. Nadalje uradna oseba priči postavi podvprašanja, ta pa ne smejo biti sugestivna (npr. »Kajne, da ste prevarali moža?«) ali kapciozna (vprašanja, ki izhajajo iz predpostavke, da je priča že izpovedala nekaj, česar v resnici še ni povedala). Na koncu zaslišanja se pričo vedno vpraša, od kod ve, kar je povedala, zato da se lahko glede na njen odgovor presodi verodostojnost pričanja (185. člen ZUP). Kadar priča ne razume jezika, ki se uporablja v postopku, ali ga ne more uporabljati zaradi telesne okvare, takrat se zaslišanje opravi po tolmaču (186. člen</p>
    <p xml:id="pb43.p3" xml:lang="sl">ZUP).</p>
    <p xml:id="pb43.p4" xml:lang="sl">Če v postopku sodeluje več prič, se jih zaslišuje zaporedoma, lahko pa se jih tudi sooči, če so predhodno pričale diametralno. Če soočenja ni mogoče opraviti, ker je na primer ena priča umrla, se izvede predočenje, tako da se navzoči priči prebere zapisnik o izpovedbah nenavzoče priče in se od nje zahteva, da pojasni nasprotujoče si izpovedbe.</p>
    <p xml:id="pb43.p5" xml:lang="sl">»Posebna vrsta soočenja je soočenje zaradi prepoznave določenega predmeta, ki se opravi zaradi ugotovitve, ali priča sploh pozna predmet, o katerem naj priča. Priča mora najprej opisati predmet in povedati, po katerih znakih se razlikuje od drugih podobnih predmetov. Nato se priči pokaže več podobnih predmetov iste vrste, da med njimi prepozna predmet, ki ga je prej opisala, ter od nje zahteva, da pove, ali je med njimi prepoznala opisani predmet in po katerih znakih ga je prepoznala. Na podoben način se lahko opravi tudi soočenje zaradi prepoznave določene osebe ali zaradi prepoznave določenega kraja, na katerem je nastal dogodek, ki je sestavni del dejanskega stanja« (Androjna in Kerševan, 2006, 364).</p>
    <p xml:id="pb43.p6" xml:lang="sl">O obravnavi se piše zapisnik v prvi osebi ednine, ki ga podpiše tudi priča, s tem pa potrdi, da je v zapisniku zapisano vse, kar je izjavila na zaslišanju. Če se priča z navedbami v zapisniku ne strinja, lahko predloži pripombe na zapisnik. Dokaz s pričanjem se opravi le za ugotavljanje preteklih dejstev, za dokazovanje sedanjih dejstev pa se opravi dokaz z ogledom ali z izvedencem. Kot priča ne more biti zaslišana stranka, ki ima interes, da se postopek zaključi v njeno korist, in tudi ne uradna oseba, ki vodi postopek (181. člen ZUP).</p>
    <p xml:id="pb43.p7" xml:lang="sl">Zaslišanje opravi uradna oseba v prostorih organa. Pričo, ki se zaradi bolezni ali telesne nezmožnosti ne more odzvati vabilu na ustno obravnavo, se zasliši v njenem stanovanju oziroma v njenem kraju (184. člen ZUP), s tem da mora priča oziroma lastnik stanovanja vstop zaradi ustavno varovane zasebnosti stanovanja dovoliti.</p>
    <p xml:id="pb43.p8" xml:lang="sl">Dokazna vrednost pričanja je relativna. Vsaka priča po svoje s čutili zaznava nastala dejstva. Resnica je v očeh opazovalca, vprašanje pa je, kako on zaznano dejstvo posreduje naprej. Več časa kot mine od zaznanega dejstva, večji je odstotek zmot zaradi zabrisanosti slike o dogodku. Tudi predolge obravnave vplivajo na zmanjšan spomin o nastalem dejstvu. Postopek zaslišanja se zaključi z opozorilom priči, naj priglasi morebitno nastale stroške.</p>
  </page>
  <page xml:id="pb44" n="44" pdf_url="http://nl.ijs.si/project/kas/pdf/000/kas-1131000.pdf#page=44">
    <p xml:id="pb44.p1" xml:lang="sl">4.2.2 Opozorila pred zaslišanjem priče</p>
    <p xml:id="pb44.p2" xml:lang="sl">Pričo je pred zaslišanjem treba opozoriti, da mora govoriti resnico in povedati vse, kar o zadevi ve, ter da je v primeru krive izpovedbe lahko kaznovana. Hkrati pa je treba pričo seznaniti s posledicami krive izpovedbe (185. člen ZUP). Priča se mora zavedati, da je njena izpovedba dokaz. Uradna oseba, ki postopek vodi, najprej pričo vpraša po njenem osebnem imenu, poklicu, ki ga opravlja, prebivališču, rojstnem kraju, starosti in zakonskem stanu. Izpraša jo tudi, v kakšnem odnosu je s stranko (npr. prijateljstvo, sovraštvo, sorodstvo, svaštvo…). Pred vprašanji se pričo seznani, kdaj ji ni treba pričati in na katera vprašanja lahko odreče pričanje iz razlogov absolutne ali relativne nesposobnosti. Priča pove, kaj na splošno ve o zadevi, o kateri priča, nato se ji postavijo vprašanja. Vprašati se jo mora, ali je posredna priča ali neposredna priča. Priča, ki je izvedela za dejstvo po pripovedovanju drugih oseb, je manj zanesljiva od priče, katera je dejstvo zaznala sama (po Jerovšek, 2007, 116– 117).</p>
    <p xml:id="pb44.p3" xml:lang="sl">4.2.3 Sankcije za neupravičeno nesodelovanje prič</p>
    <p xml:id="pb44.p4" xml:lang="sl">Priča lahko vnaprej opraviči svoj izostanek, v nasprotnem primeru je kaznovana.</p>
    <p xml:id="pb44.p5" xml:lang="sl">Priča mora odgovarjati na zastavljena vprašanja in ne sme oditi, preden uradna oseba ne zaključi celotnega postopka pričanja, saj se lahko odloči za ponovno zaslišanje priče (187. člen ZUP). Če priča ne govori resnice, zanjo nastopi kazenska odgovornost, kar se ugotavlja v kazenskem postopku. KZ-1 pa to obravnava kot kaznivo dejanje krive izpovedbe, ki se kaznuje z zaporom do dveh let (289. člen KZ- 1). Sankcije, ki jih ZUP navaja za neupravičeno nesodelovanje prič, so denarna kazen do 500 €, prisilna privedba s policijo in/ali plačilo stroškov ostalim udeležencem obravnave. Sankcije izreče organ s sklepom. Lahko jih določi tudi kumulativno s pogojem predhodnega opozorila v vabilu. O sankcijah se odloči s sklepom. Zoper sklep je dovoljena pritožba, ki pa ne zadrži njegove izvršitve. Če priča kasneje opraviči svoj izostanek in pokaže pripravljenost pričati, lahko uradna oseba odpravi sklep o kazni. Prisilna izterjava denarnih obveznosti se vrši preko davčnega organa, kar podrobno ureja ZDavP-2 v poglavju o davčni izvršbi 125–198 člen (po Kovač v: Jerovšek in Trpin (ur.), 2004, str. 530–534).</p>
    <p xml:id="pb44.p6" xml:lang="sl">Vprašanje, na kakšen način lahko slepa oziroma slabovidna oseba ureja pravico do komunikacije po ZUP, neposredno ne sodi v sklop zaslišanja prič kot dokaznega sredstva. Posredno pa se področje zaslišanja prič in položaj priče kot stranke postopka tesno prepletata.</p>
    <p xml:id="pb44.p7" xml:lang="sl">ZUP podrobneje ureja komunikacijo tistih strank v upravnih postopkih, ki bodisi ne morejo uporabljati jezika bodisi ga ne znajo (62. člen ZUP). Ta določba predstavlja pravno podlago za občevanje slepih in slabovidnih oseb v upravnih postopkih in je z vidika enakega obravnavanja pravic strank pomanjkljiva, saj ne ureja pravice slepih in slabovidnih oseb do dostopa do pisnih vlog strank in drugih udeležencev v postopku v zanje zaznavni obliki (npr. v Braillovi pisavi). ZUP sicer določa, da imajo stranke, ki jezika, v katerem teče postopek, zaradi invalidnosti ne morejo uporabljati, pravico spremljati potek postopka po tolmaču, pri čemer jih mora o tem organ obvestiti. Vendar naj bi po 113. členu ZUP in 115. členu ZUP v takšnem primeru vsaka stranka predhodno sama trpela svoje stroške, kar je sporno, saj so invalidi po omenjeni določbi ZUP že tako ali tako v depriviligiranem položaju.</p>
  </page>
  <page xml:id="pb45" n="45" pdf_url="http://nl.ijs.si/project/kas/pdf/000/kas-1131000.pdf#page=45">
    <p xml:id="pb45.p1" xml:lang="sl">Obstoječa ureditev splošnega upravnega postopka slepim in slabovidnim osebam, kljub temu da gre za objektivno zapostavljeno družbeno skupino, ne zagotavlja potrebnih prilagoditev, ki bi jim omogočale enakopravno uresničevanje njihove pravice do poštenega obravnavanja v postopku, kot to določa že slovenska ustavna ureditev v 22. členu (enako varstvo pravic). ZUP ne ureja pravice slepih oseb do prepisa pisanj ter pisnih vlog strank in drugih udeležencev v postopku v Braillovo pisavo, temveč udeležencem zagotavlja le pravico do uporabe svojega jezika na narokih in ob drugih ustnih procesnih dejanjih. Pisne vloge naj bi tako slepe in slabovidne osebe razumele izključno s pomočjo tretjih oseb (torej preko pooblaščencev). Po slovenski pravni ureditvi so slepe in slabovidne osebe celo v neenakem položaju z drugimi, a podobnimi skupinami invalidnih oseb (npr. gluhimi, ki imajo po Zakonu o uporabi slovenskega znakovnega jezika (v nadaljevanju: ZUSZJ)43 v postopkih pred državnimi organi pravico uporabljati slovenski znakovni jezik, pri čemer morajo plačilo stroškov tolmača zagotoviti državni organi.</p>
    <p xml:id="pb45.p2" xml:lang="sl">Slepe in slabovidne osebe kljub invalidnosti lahko spremljajo ustni del postopka in v njem aktivno sodelujejo, problematična je njihova pisna komunikacija, ki bi morala biti zagotovljena z drugimi procesnimi jamstvi oz. instituti. Slepe ali slabovidne osebe torej nimajo enakih možnosti pri seznanitvi z vsebino pisanj v postopku, kot jih ima nasprotna stranka, in tudi ne enakih možnosti za učinkovito komunikacijo z upravnim organom in z nasprotno stranko – gre torej za vprašanje kršitve pravil kontradiktornosti postopka in poštenega obravnavanja strank v postopku.</p>
    <p xml:id="pb45.p3" xml:lang="sl">Stranki je v vsakem upravnem postopku treba zagotoviti enake možnosti pri seznanitvi s procesnim gradivom, pri predstavitvi njenih stališč, vključno z dokazi, in pri obrambi pred navedbami nasprotne stranke ter ji zagotoviti aktivno vlogo v postopku, zato je ZUP s tega vidika ustavno sporen, vsaj kar se tiče obrazložitve 14. člena URS, iz katere izhaja zahteva po ne le formalno, ampak tudi vsebinsko enakem obravnavanju strank v postopku (o tem tudi novejša slovenska ustavnosodna presoja in praksa Evropskega sodišča za človekove pravice). Navedena ustavna določba namreč prepoveduje diskriminacijo pri zagotavljanju, uresničevanju oziroma varovanju človekovih pravic in temeljnih svoboščin ne glede na posameznikove osebne okoliščine.44 Zakonodajalec bi moral ustrezno dopolniti vse procesne zakone, da bi se slepim oziroma slabovidnim omogočila neposredna komunikacija na stroške organa.45</p>
    <p xml:id="pb45.p4" xml:lang="sl">43 Uradni list RS, št. 96/02.</p>
    <p xml:id="pb45.p5" xml:lang="sl">44 Po odločbi Ustavnega sodišča RS, št. U-I-146/07.</p>
    <p xml:id="pb45.p6" xml:lang="sl">45 Povzeto po primeru iz Upravne svetovalnice (URL=«http://www.upravna-svetovalnica.si/«).</p>
  </page>
  <page xml:id="pb46" n="46" pdf_url="http://nl.ijs.si/project/kas/pdf/000/kas-1131000.pdf#page=46">
    <p xml:id="pb46.p1" xml:lang="sl">Menim, da je z vidika zagotavljanja enakopravnosti slepa oziroma slabovidna oseba v podrejenem položaju. Zastopana je po pooblaščencu tako, da svojih pravic v postopku ne more uveljaviti pod enakimi pogoji kot drugi, stroške tolmača pa si po vrhu vsega krije še sama. V tem primeru ne gre le za posredno, temveč tudi za neposredno diskriminacijo. Slabovidna oziroma slepa oseba je obravnavana kot absolutno nezmožna priča v primeru, če bi morala pričati o tem, kar naj bi videla. Po drugi strani pa mislim, da je taka oseba zmožna pričati vsaj o tem, kar je slišala, otipala, vonjala, okusila itd. Ni prav, da imajo različne skupine invalidnih oseb tudi različno obravnavo v zvezi s postopkom in predvsem s stroški postopka. Sploh pa je tako razlikovanje med osebnimi okoliščinami ljudmi v nasprotju z Ustavnim načelom enakosti pred zakonom (14. člen URS) ter kršitev Ustavnega načela enakega varstva pravic strank pred sodiščem in pred drugimi državnimi organi, organi lokalnih skupnosti in nosilci javnih pooblastil (22. člen URS). Postavljanje ljudi v neenak položaj je tudi v nasprotju s 14. členom Evropske konvencije o človekovih pravicah in temeljnih svoboščinah, ki govori o prepovedi diskriminacije ne glede na okoliščine. In tudi v nasprotju s 1. členom protokola št. 12 h Konvenciji o varstvu človekovih pravic in temeljnih svoboščin, ki govori o splošni prepovedi diskriminacije ne glede na kakršen koli status. Noben javni organ ne sme proti nikomur izvajati diskriminacije.</p>
    <p xml:id="pb46.p2" xml:lang="sl">4.3 IZVEDENCI IN TOLMAČI</p>
    <p xml:id="pb46.p3" xml:lang="sl">Izvedenci ali tolmači so bodisi strokovnjaki posamezniki ali tudi strokovne organizacije, ki jih uradna oseba v postopku postavi s sklepom, če sama nima strokovnega znanja za presojo relevantnih dejstev46 (npr. izvedenci so zdravniki, psihiatri, arhitekti, računovodje, geometri, veterinarji itd.). V pisnem sklepu uradna oseba opredeli naloge izvedenca in določi rok za izvedbo teh nalog. Pri postavitvi izvedenca mora uradna oseba upoštevati načelo ekonomičnosti, to pomeni, če bi bilo dokazovanje z izvedencem v primerjavi s pomenom zadeve nesorazmerno drago, se mora rešiti zadeva na podlagi drugih dokazil. Prav zato, ker dokazovanje z izvedencem zahteva velik del stroškov postopka, so z ZUP določena posebna pravila glede tega, kdo nosi stroške dokazovanja z izvedencem (113. in 114. člen ZUP). Te stroške nosi stranka, ki ima močnejši pravni interes za izvedbo dokaza oziroma stranka, ki je zahtevala uvedbo postopka. Če pa ima interes dokazovanja z izvedencem več strank, se stroške izvedbe dokaza z izvedencem porazdelijo na te stranke v sorazmernem deležu (189. člen ZUP).</p>
    <p xml:id="pb46.p4" xml:lang="sl">Uradna oseba lahko praviloma postavi enega izvedenca, če pa presodi, da bo dokazovanje zapleteno, lahko postavi tudi dva ali več izvedencev (195. člen ZUP).</p>
    <p xml:id="pb46.p5" xml:lang="sl">Preden se odloči za postavitev izvedenca, mora stranko po načelu zaslišanja stranke (9. člen ZUP) vprašati, ali se strinja s postavitvijo izvedenca, da bi se že vnaprej izognili morebitnim ugovorom stranke o postavitvi izvedenca (190. člen ZUP). Stranka 46 Podrobneje način imenovanja in razrešitve sodnih izvedencev oziroma cenilcev, vsebino in način opravljanja preizkusa strokovnosti, tarifo za plačevanje nagrade za izvedensko oziroma cenilsko delo in povrnitev stroškov, ki jih je izvedenec oziroma cenilec imel, ureja Pravilnik o sodnih izvedencih in sodnih cenilcih, Uradni list, RS, št. 07/02, 75/03, 72/05, 71/07, 84/08. lahko zahteva tudi izločitev izvedenca, kadar dvomi v njegovo strokovno usposobljenost, pri čemer mora trditve vsaj verjetno izkazati (192. člen ZUP). Uradna oseba lahko izvedenca postavi brez soglasja stranke le, kadar gre za nujne ukrepe v javnem interesu (Androjna in Kerševan, 2006, str. 368–370).</p>
  </page>
  <page xml:id="pb47" n="47" pdf_url="http://nl.ijs.si/project/kas/pdf/000/kas-1131000.pdf#page=47">
    <p xml:id="pb47.p1" xml:lang="sl">4.3.1 Kdo je lahko izvedenec</p>
    <p xml:id="pb47.p2" xml:lang="sl">Izvedenec je oseba, ki ima posebno strokovno znanje in je ekspert na določenem področju, o katerem se vodi obravnava. Kadar uradna oseba, ki postopek vodi, nima dovolj strokovnega znanja, postavi izvedenca za ugotovitev določenega dejstva, ki je pomembno za rešitev zadeve. Izvedenec je lahko fizična oseba, ki ima dovolj strokovnega znanja (npr. agronom, zdravnik, klepar, mizar, ključavničar, arheolog, arhitekt, računovodja, računalničar itd.). Vlogo izvedenca pa lahko prevzame tudi skupina strokovnjakov (npr. zdravniška komisija, cenilna komisija, invalidska komisija itd.) ali kakšna strokovna ali znanstvena organizacija (npr. Fakulteta, javni zdravstveni zavod ali kakšna druga pravna oseba). V primeru, da se za izvedenca postavi organizacija, v njenem imenu nastopa v postopku ena ali več pooblaščenih oseb (Androjna in Kerševan, 2006, str. 368).</p>
    <p xml:id="pb47.p3" xml:lang="sl">4.3.2 Naloge izvedenca</p>
    <p xml:id="pb47.p4" xml:lang="sl">Izvedenec se mora udeležiti ustne obravnave na podlagi vabila in na ustni obravnavi opraviti izvedensko delo in obrazložiti svoj pisni izvid in mnenje. Naloga izvedenca je, da v skladu s sklepom uradne osebe v določenem roku pripravi izvedensko poročilo.</p>
    <p xml:id="pb47.p5" xml:lang="sl">To poročilo vsebuje dva sestavna dela, in sicer izvid in mnenje (191. člen ZUP). Izvid predstavlja opis objektivno zaznanih dejstev (npr. meritve, rezultate testov, itd.), medtem ko mnenje pomeni strokovno tolmačenje izvedenca o dejstvih v izvidih. V izvidu izvedenec posreduje ugotovitve, do katerih je prišel z ogledom predmeta.</p>
    <p xml:id="pb47.p6" xml:lang="sl">Uradna oseba je na izvid vezana, na mnenje pa ni vezana po temeljnem načelu proste presoje dokazov, razen če tako določa področni zakon.47 Izvid in mnenje morata biti jasna in popolna, mnenje pa mora biti poleg tega še prepričljivo in razumljivo. Po mnenju in izvidu lahko uradna oseba in stranke izvedencu postavijo vprašanja ter zahtevajo dodatna pojasnila (194. člen ZUP). Izvedenec je dolžan pripraviti poročilo, razen če izkaže, da je v zadevi pristranski ali če izkaže, da je preobremenjen z rednim delom.</p>
    <p xml:id="pb47.p7" xml:lang="sl">Določi se predmet, ki ga mora izvedenec pregledati in o svojih dognanjih podati mnenje, ali se mu predstavi podatke, o katerih mora podati svoje izvedensko mnenje. Predmetov si izvedenec ne izbira sam, ampak mu jih pripravi uradna oseba, ki vodi postopek. Predmet, katerega izvedenec pregleda, je lahko vsaka premična in nepremična stvar in tudi fizična oseba. Dokazovanje z izvedencem se praviloma opravi na ustni obravnavi (154. člen ZUP). Pred začetkom je potrebno izvedencu 47 Na primer Zakon o pokojninskem in invalidskem zavarovanju v 261. členu določa, da v primerih, ko se ugotavlja invalidnost, poda izvedensko mnenje invalidska komisija v sestavi dveh članov. V postopku pred izdajo izvedenskega mnenja ima pravico in dolžnost sodelovati tudi predstavnik delodajalca. naročiti, o katerih dejstvih naj poda svoje mnenje in izvid. V izvidu mora natančno podati, kar opazi, in nato poda svoje nepristransko mnenje, ki mora biti v skladu s pravili stroke (193. člen ZUP).</p>
  </page>
  <page xml:id="pb48" n="48" pdf_url="http://nl.ijs.si/project/kas/pdf/000/kas-1131000.pdf#page=48">
    <p xml:id="pb48.p1" xml:lang="sl">Kadar je potrebno obsežnejše preučevanje predmeta dokazovanja, lahko izvedenec opravi delo tudi izven ustne obravnave, a mora vseeno kasneje podati svoj izvid in mnenje ustno na ustni obravnavi. Če gre za bolj zahtevno izvedensko delo, je potrebno pripraviti pisni izvid in mnenje, ki se ga strankam vroči pred narokom.</p>
    <p xml:id="pb48.p2" xml:lang="sl">Temeljno načelo proste presoje dokazov (10. člen ZUP) velja tudi za presojo dokaza, ki je bil opravljen z izvedencem. Da se uradna oseba, ki vodi postopek, lahko pravilno odloči, morata biti izvid in mnenje razumljiva, jasna, logična in popolna, v primeru nejasnosti in dvoma o pravilnosti izvedenskega mnenja se morajo pomanjkljivosti odpraviti s ponovnim zaslišanjem izvedenca oziroma izvedencev. Če se tudi tokrat ne odpravi pomanjkljivosti, dokaz z izvedencem ni uspel. Zahteva se lahko tudi mnenje strokovnega ali znanstvenega zavoda (196. člen ZUP).</p>
    <p xml:id="pb48.p3" xml:lang="sl">4.3.3 Sankcije za neupravičeno nesodelovanje izvedenca</p>
    <p xml:id="pb48.p4" xml:lang="sl">Vsak, ki ima potrebno strokovno izobrazbo, mora prevzeti dolžnost izvedenca. Če izvedenec neupravičeno ne sodeluje, je lahko kaznovan z denarno kaznijo do 500 € in plačilom stroškov, ki nastanejo zaradi njegove pasivnosti. Poleg denarne kazni se lahko izvedenca kaznuje tudi s plačilom stroškov postopka, ki so nastali zaradi njegove odklonitve dela oziroma njegovega izostanka (197. člen ZUP). Sklep o denarni kazni ali o plačilu nastalih stroškov postopka izda uradna oseba, ki vodi postopek, zoper ta sklep pa je dovoljena posebna pritožba, ki ne zadrži izvršitve (258. člen ZUP). Uradna oseba lahko tudi odpravi sklep, če izvedenec kasneje opraviči svoj izostanek in je kasneje pripravljen opraviti izvedensko delo. Izvedenca ni mogoče kaznovati dvakrat zaporedoma z denarno kaznijo ali ga prisilno privesti, kot to velja za pričo. Za izvedenca so predvidene milejše sankcije, saj je nadomestljiv, medtem ko priča ni nadomestljiva. Priča samo posreduje zaznavo, ne daje pa svojega mnenja o zaznanem dejstvu. Prav v tem je bistvena razlika med pričo in izvedencem.</p>
    <p xml:id="pb48.p5" xml:lang="sl">Izvedenec je upravičen do plačila za svoje delo (119. člen ZUP). Izvedenec ne more biti nekdo, ki nima strokovnega znanja, ki je stranka v postopku ali ki bi z izvedenskim delom prekršil dolžnost varovanja tajnosti. Izvedenec je nadomestljiv, zato ga lahko uradna oseba zaradi preobremenjenosti z delom oprosti dolžnosti izvedenca. Lahko pa za izvedenčevo oprostitev zaprosi tudi njegov delodajalec (191. člen ZUP). Izvedenec lahko zaradi enakih razlogov, zaradi katerih priča odreče pričanje, odreče prevzem dolžnosti izvedenca. Če se izkaže dvom o strokovnem znanju izvedenca, lahko tudi stranka zahteva izločitev izvedenca. Izločitev določi uradna oseba s sklepom. Izvedenca je treba opozoriti tudi na sankcije v primeru krivega izvida in mnenja. Zabeležijo se njegovi osebni podatki, tako kot pri priči, in poduči se ga, na katera vprašanja lahko odreče izvedensko mnenje (Androjna in Kerševan, 2006, str. 373).</p>
  </page>
  <page xml:id="pb49" n="49" pdf_url="http://nl.ijs.si/project/kas/pdf/000/kas-1131000.pdf#page=49">
    <p xml:id="pb49.p1" xml:lang="sl">V Zakonu o vojnih invalidih48 je v prvem odstavku 97. člena določeno, da upravna enota oz. ministrstvo ugotavlja odstotek invalidnosti na podlagi izvida in mnenja pristojne zdravniške komisije. To pomeni, da ga mora upravni organ obvezno pridobiti, kar pa po mnenju sodišča ne izključuje ugotavljanja relevantnih dejstev tudi z drugimi dokazi in torej postopanja po določbi 164. člena ZUP, po kateri se dejstva, na podlagi katerih se izda odločba, ugotovijo z dokazi, pri čemer se kot dokaz uporabi vse, kar je primerno za ugotavljanje stanja stvari in kar ustreza posameznemu primeru, zlasti pa listine, priče, izjave strank, izvedence in oglede. V izvidu in mnenju mora biti zato navedeno najmanj, katero konkretno medicinsko dokumentacijo je komisija pregledala in obravnavala pri svojem delu, kaj je iz nje razvidno, katera dejstva je ugotovila in kakšen je njen sklep na podlagi tako ugotovljenih dejstev. S tem, ko je zdravniška komisija v mnenju zavrnila uporabo rentgenskih (RTG) slik kot dokazov, ki bi jih lahko uporabila pri pripravi svojega mnenja z navedbo, da so brez imena slikane osebe in datuma, na dveh slikah pa je nalepljen rokopisni zapis imena, vendar datum ni viden, je zdravniška komisija kot izvedenec s področja medicinske stroke ocenjevala (ne)verodostojnost predloženih posnetkov z argumenti, ki nimajo podlage v pravilih te stroke in na ta način prevzela pooblastila, ki jih ima v upravnem postopku le upravni organ (povzeto po sodbi Upravnega sodišča št. 1022/2009).</p>
    <p xml:id="pb49.p2" xml:lang="sl">Zdravniška komisija bi morala navesti le strokovno podlago, ne pa vsebinsko odločati o zadevi in presojati dokaze, kajti za to je pristojna uradna oseba, ki vodi postopek.</p>
    <p xml:id="pb49.p3" xml:lang="sl">Ona je odgovorna za to, katerega od dokazov bo štela za verodostojnega, saj ji to narekuje načelo proste presoje dokazov (10. člen ZUP). Postavljeni izvedenec, v tem primeru zdravniška komisija, je dolžna podati izvid in mnenje, saj se na tej podlagi odmeri stopnja invalidnosti in višina za odmero invalidnine.</p>
    <p xml:id="pb49.p4" xml:lang="sl">4.3.4 Tolmači</p>
    <p xml:id="pb49.p5" xml:lang="sl">Tolmači so jezikovni izvedenci oziroma strokovnjaki za jezike. Aktivno uporabljajo tako uradni jezik (slovenščino) kot tudi tuj jezik. Tolmač je tudi oseba, ki govori uradni jezik in se hkrati zna sporazumeti z gluho in/ali nemo osebo, če uradna oseba ni sposobna komunikacije z njo.49 Osebe, ki ne znajo ali zaradi invalidnosti ne morejo uporabljati jezika, v katerem teče postopek, imajo pravico spremljati postopek po tolmaču, o čemer jih mora organ poučiti po uradni dolžnosti. Zakon o uporabi slovenskega znakovnega jezika (v nadaljevanju: ZUSZJ) definira znakovni jezik kot vizualno-znakovni jezikovni sistem z določeno postavitvijo, lego, usmerjenostjo in gibom rok in prstov ter mimiko obraza (2. člen ZUSZJ). Tolmač za znakovni jezik tolmači tako gluhim slovenski govorni jezik v znakovnem jeziku in slišečim osebam znakovni jezik v slovenski govorni jezik. Ta zakon določa tudi tolmačenje v obe smeri za italijanski ali madžarski jezik na območjih, kjer živita italijanska ali madžarska 48 Uradni list RS, št. 63/95, 62/96, 2/97, 19/97, 21/97, 75/97, 19/00, 11/06, 61/06, 114/06.</p>
    <p xml:id="pb49.p6" xml:lang="sl">49 Podrobneje način imenovanja in razrešitve sodnih tolmačev, vsebino in način opravljanja preizkusa znanja, način poslovanja tolmačev, tarifo za plačevanje nagrade za delo tolmača in povrnitev stroškov, ki jih je tolmač imel v zvezi z delom, ureja Pravilnik o sodnih tolmačih uradni list, RS, št. 49/02, 75/03, 71/07. narodna skupnost (4. člen ZUSZJ). Za tolmače se smiselno uporabljajo določbe ZUP, ki veljajo za izvedence (198. člen ZUP). Smiselno pomeni, da je treba ločiti obliko in vsebino njunega dela. Tolmač ne pripravi izvida in ne daje mnenja, dolžan je zgolj verodostojno tolmačiti izpovedbe. V primeru krivih izpovedb je kazensko odgovoren.</p>
  </page>
  <page xml:id="pb50" n="50" pdf_url="http://nl.ijs.si/project/kas/pdf/000/kas-1131000.pdf#page=50">
    <p xml:id="pb50.p1" xml:lang="sl">Tudi v tem primeru ni združljiva vloga uradne osebe in tolmača. Izvedenec/tolmač in uradna oseba ne moreta biti ista oseba. Če pride do take situacije, se mora določiti drugega izvedenca/tolmača ali zahtevati izločitev uradne osebe (35. in 190. člen ZUP) (Kovač v: Jerovšek in Trpin (ur.), 2004, str. 556-557).</p>
    <p xml:id="pb50.p2" xml:lang="sl">4.4 OGLED</p>
    <p xml:id="pb50.p3" xml:lang="sl">Ogled je neposredno, najenostavnejše ter v primerjavi z drugimi dokaznimi sredstvi hkrati tudi najbolj zanesljivo dokazno sredstvo. Pri ogledu namreč uradna oseba sama zaznava pravno pomembna dejstva, ne pa da jih izve, prebere ali pridobi od drugih oseb ali listin. Ogled se opravi, kadar je za ugotovitev kakšnega pravno pomembnega dejstva potrebno, da si jih uradna oseba neposredno ogleda (199. člen ZUP). Dokaz z ogledom se opravi po uradni dolžnosti ali na predlog stranke, če se izkaže, da je ogled sploh potreben. Hkrati pa je ogled relativno drago dokazno sredstvo, zlasti če se ne opravlja na sedežu organa. Ogled se lahko opravi, kot že rečeno, na sedežu organa ali izven sedeža organa. Izven sedeža organa se predvsem opravi ogled nepremičnin in večjih premičnin, katerih se ne da prenesti na kraj, kjer se vodi postopek (202. člen ZUP). Na sedežu organa se ogled opravi na ustni obravnavi (154. člen ZUP), kjer imajo pravico biti navzoče tudi stranke. Udeleženci ustne obravnave so lahko tudi izvedenci, kadar je potrebno tudi strokovno znanje za ugotovitev določenega dejstva (200. člen ZUP).</p>
    <p xml:id="pb50.p4" xml:lang="sl">O ogledu se sestavi zapisnik, uradna oseba pa lahko odredi, da se ogled v celoti ali delno posname, posnetek pa se priloži zapisniku (201. člen ZUP). Dokazovanje na podlagi posnetka se opravi z gledanjem oziroma poslušanjem posnetka in se razlikuje od ogleda, ker pri gledanju posnetka uradna oseba zaznava pravno pomembna dejstva posredno prek posrednika oziroma posnetka, torej podobno kot pri dokazovanju z listino ali pričo. Za ogled pa bi šlo v primeru, če bi uradna oseba želela ugotoviti, ali gre za izvirni posnetek ali za neresnični posnetek.</p>
    <p xml:id="pb50.p5" xml:lang="sl">Predmet ogleda je lahko karkoli, tudi oseba (npr. zaradi ugotovitve odstotka nastale invalidnosti ipd.). Predmet ogleda je lahko pri lastniku stvari ali pri drugi osebi.</p>
    <p xml:id="pb50.p6" xml:lang="sl">Lastnik stvari, ki je predmet ogleda, mora ogled dovoliti oziroma je predmet ogleda dolžan predložiti, razen glede stanovanja, ki je ustavno zaščiteno (202. člen ZUP). V primeru, da ga ne izroči, ima uradna oseba pravico presoditi, kakšen vpliv ima to glede na okoliščine primera na nadaljnje reševanje stvari. Kadar pa je predmet ogleda pri drugi osebi, ga po uradni dolžnosti priskrbi organ sam. Druga oseba, ki je lastnik ali posestnik stvari, prostorov ali zemljišča, ki naj se ogledajo ali čez katere je potrebno iti, mora dovoliti ogled.</p>
  </page>
  <page xml:id="pb51" n="51" pdf_url="http://nl.ijs.si/project/kas/pdf/000/kas-1131000.pdf#page=51">
    <p xml:id="pb51.p1" xml:lang="sl">Ogled stvari, prostora ali zemljišča se lahko odkloni iz istih razlogov, zaradi katerih lahko priča odkloni pričanje. Če lastnik neupravičeno ne dovoli ogleda, se ga kaznuje kot pričo, ki ne želi pričati, z denarno kaznijo do 208,65 € (202. člen ZUP). Uradna oseba, ki vodi ogled, mora paziti, da se ogleda ne zlorabi in da se ne prekrši poslovne, poklicne, znanstvene ali umetniške tajnosti (203. člen ZUP). Škoda, ki bi morebiti nastala pri ogledu stvari, spada med stroške postopka in jo je treba lastniku stvari povrniti. O tem organ, ki vodi postopek, izda sklep in zoper ta sklep je dovoljena posebna pritožba (Androjna in Kerševan, 2006, 374-376).</p>
    <p xml:id="pb51.p2" xml:lang="sl">4.4.1 Ogled kot dokazno sredstvo in ustavno zaščitena pravica do nedotakljivosti stanovanja</p>
    <p xml:id="pb51.p3" xml:lang="sl">O pravici do spoštovanja zasebnega življenja in družinskega življenja govori že Evropska konvencija o varstvu človekovih pravic in temeljnih svoboščin v 8. členu, ki pravi, da ima vsakdo pravico do spoštovanja svojega zasebnega in družinskega življenja, svojega doma in dopisovanja. V izvrševanje te pravice se javna oblast ne sme vmešavati, razen če je to določeno z zakonom in nujno zaradi državne varnosti, javne varnosti in ekonomske blaginje države, da se prepreči zločin ali nered in da se zavarujejo zdravje, morala, pravice in svoboščine drugih ljudi. URS govori v 36. členu o nedotakljivosti stanovanja, to pomeni, da nihče ne sme brez odločbe sodišča in proti volji lastnika stanovanja vstopiti v tuje stanovanje in ga preiskovati. Lastnik stanovanja ima pravico biti navzoč pri preiskavi svojega stanovanja. Uradna oseba sme pod pogoji, ki jih določa zakon, brez odločbe sodišča vstopiti v tuje stanovanje in izjemoma brez navzočnosti prič opraviti preiskavo, če je to neogibno potrebno, da lahko prime storilca kaznivega dejanja ali da se zavarujejo ljudje in premoženje.</p>
    <p xml:id="pb51.p4" xml:lang="sl">Zaradi ustavnega varstva nedotakljivosti stanovanja (36. člen URS) je v ZUP določeno, da se ogled stanovanja lahko opravi samo na podlagi odločbe pristojnega sodišča, razen če je ogled svojega stanovanja stranka zahtevala sama (202. člen ZUP). Torej, ogled stanovanja se opravi, če lastnik ogled dovoli ali na podlagi sodne odločbe in prisotnosti dveh polnoletnih prič. ZIN določa, da sodišče dovoli ogled stanovanja, če obstaja sum, da se v stanovanju opravlja nedovoljena dejavnost ali da se v stanovanju hranijo predmeti, živali ali drugi predmeti, ki niso v skladu s predpisi.</p>
    <p xml:id="pb51.p5" xml:lang="sl">Inšpektor lahko zahteva pomoč policije v primeru, da naleti na fizični odpor ali ga pričakuje. Obvezen ogled stanovanja je določen tudi z Zakonom o graditvi objektov (v nadaljevanju: ZGO-1)50 v postopkih pridobitve uporabnega in obratovalnega dovoljenja, ki govori o tehničnem pregledu kot posebni obliki ogleda (89.-104. člen ZGO-1) (Kovač v: Jerovšek in Trpin (ur.), 2004, str. 559).</p>
    <p xml:id="pb51.p6" xml:lang="sl">V ponazoritev lahko navedem naslednji primer. Zaradi zanemarjanja otrok v družini je upravni organ uvedel ugotovitveni in dokazni postopek. Ob obiskih uradne osebe na domu stranke so bile ugotovljene nevzdržne higienske razmere v družini, ki kažejo na zanemarjenost prostorov in otrok, kar je uradna oseba tudi zapisala. Postavlja se 50 Uradni list RS, št. 102/2004. vprašanje, ali lahko uradna oseba fotografira prostore brez dovoljenja stranke in ali se kot dokazni material lahko uporabijo tudi fotografije?</p>
  </page>
  <page xml:id="pb52" n="52" pdf_url="http://nl.ijs.si/project/kas/pdf/000/kas-1131000.pdf#page=52">
    <p xml:id="pb52.p1" xml:lang="sl">V upravnem postopku se uporabi katerokoli dokazno sredstvo (164. člen ZUP). Velja torej, da se poleg petih navedenih dokaznih sredstev lahko uporabi tudi katerokoli drugo dokazno sredstvo, ki pripomore k ugotovitvi dejanskega stanja (na primer slike, video). Slike se torej lahko uporabijo kot dokazno sredstvo, toda problem je, da se jih lahko pridobi le z ogledom. V primeru, da gre za ogled stanovanja, velja že po 36. členu Ustave RS (URS, Ur. l. RS, št. 33I/1991-I in novele) pravilo nedotakljivosti stanovanja. Uradna oseba lahko opravi ogled stanovanja in ga fotografira le, če ima dovoljenje oziroma odločbo sodišča, iz katere izhaja dovoljenje za vstop, ali če stranka sama zahteva ogled stanovanja. O ogledu mora uradna oseba pisati zapisnik, lahko pa ga tudi snema in posnetek priloži zapisniku (202. člen ZUP). Fotografije, napravljene med samim dejanjem ogleda, se priložijo zapisniku in v njem tudi navedejo (76. člen ZUP).</p>
    <p xml:id="pb52.p2" xml:lang="sl">Je nedotakljivost na delovnem mestu obravnavana enako, kot nedotakljivost stanovanja oziroma ali lahko upravni organ opravi ogled na delovnem mestu stranke v postopku odločanja o dostopu do lastnih podatkov, v katerem je potrebno pri upravljavcu preveriti, kateri osebni podatki se o posamezniku dejansko vodijo v zbirkah?</p>
    <p xml:id="pb52.p3" xml:lang="sl">Glede na to, da v obravnavanem primeru ne gre za stanovanje stranke, za ogled katerega veljajo omejitve že po 202. členu ZUP, iz katerega izhaja, da se lahko opravi ogled stanovanja le na podlagi odločbe sodišča oziroma v primeru, da ogled zahteva sama stranka, velja, da se lahko opravi ogled delovnega mesta (sedeža stranke) v skladu s pravili ZUP (199.-203. člen ZUP), pri čemer pa je potrebno upoštevati tudi specifične določbe ZIN (Uradni list RS, št. 56/2002 in novele; glede prisotnosti stranke pri ogledu, idr.).</p>
    <p xml:id="pb52.p4" xml:lang="sl">4.5 IZJAVA STRANKE</p>
    <p xml:id="pb52.p5" xml:lang="sl">Izjava stranke je praviloma subsidiarno dokazno sredstvo, to pomeni, da se uporabi le, če ni na voljo drugih dokaznih sredstev oziroma v malo pomembnih zadevah in kadar bi bila na voljo neekonomična dokazna sredstva (188. člen ZUP). Zakon dopušča, da se na podlagi izjave stranke odloča tudi v zadevah, ki niso majhnega pomena, vendar ob upoštevanju tudi drugih dokaznih sredstev, ki sama po sebi niso zadostna. Zato je izjava stranke lahko odločilno dokazno sredstvo, ki dopolnjuje ali nadgrajuje druga dokazna sredstva. Stranka se izjavi na enak način, kot se zasliši pričo. Izjava, ki jo stranka poda za odločitev v zadevi, se presoja po načelu proste presoje dokazov (10. člen ZUP). Na splošno je izjava stranke najmanj zanesljiv dokaz zato, ker je stranka zainteresirana za izid ugotovitvenega postopka (Androjna in Kerševan, 2006, str. 365-367).</p>
    <p xml:id="pb52.p6" xml:lang="sl">Izjava stranke sama po sebi ne more biti zadostno dokazno sredstvo, na katerem bi temeljila odločba, razen če gre za majhno pomembnost upravne zadeve in oteženo uveljavitev strankine pravice, ti dve okoliščini opravičujeta ugotovitev dejanskega stanja zgolj z izjavo stranke. Uporablja se predvsem v postopkih, kjer se dokazovanje nanaša na historična dejstva, ki so s potekom časa vse težje dokazljiva. Preden stranka poda izjavo, jo je treba opozoriti na kazensko51 in materialno odgovornost52 v primeru lažne izjave (Jerovšek, 2007, str. 120).</p>
  </page>
  <page xml:id="pb53" n="53" pdf_url="http://nl.ijs.si/project/kas/pdf/000/kas-1131000.pdf#page=53">
    <p xml:id="pb53.p1" xml:lang="sl">4.5.1 Razlika med izjavo stranke in temeljnim načelom zaslišanja stranke Dokazno sredstvo izjava stranke je treba ločiti od temeljnega načela zaslišanja stranke. Pri izjavi stranke gre za dokazno sredstvo po ZUP, ki je pomembno v dokaznem postopku zaradi ugotovitve pravno pomembnih dejstev. Izjava stranke je orodje za iskanje resničnih dejstev in za razjasnitev nastalih okoliščin. Pri podani izjavi stranke mora stranka govoriti resnico, saj se jo v nasprotnem primeru lahko kaznuje. Zaslišanje stranke pa je eno od temeljnih načel v upravnem postopku in velja za celoten postopek, ne samo v dokaznem postopku (9. člen ZUP). Temeljno načelo zaslišanja stranke pomeni izjaviti se o vseh pravno pomembnih dejstvih in okoliščinah, ki so relevantne za izdajo odločbe. To načelo je strankina pravica.</p>
    <p xml:id="pb53.p2" xml:lang="sl">Stranko se zasliši na ustni obravnavi v ustni obliki. Če z zakonom ni določeno, v kakšni obliki se lahko zaslišanje opravi, se lahko stranko zasliši tudi izven ustne obravnave pisno ali ustno na zapisnik. Pri temeljnem načelu zaslišanja stranke se lahko zgodi, da stranka laže. Izjava v zvezi z izvedbo temeljnega načela zaslišanja stranke je ustna oziroma pisna izjava, ki jo poda stranka v ugotovitvenem postopku v zvezi z dejanskim stanjem in se nanaša na dopolnjevanje in pojasnjevanje določenih dejstev ali na odpravo nejasnosti (146. člen ZUP).</p>
    <p xml:id="pb53.p3" xml:lang="sl">51 Glej 289. člen KZ-1, Uradni list RS, št. 95/04-uradno prečiščeno besedilo.</p>
    <p xml:id="pb53.p4" xml:lang="sl">52 Materialno odgovornost za krivo izjavo stranke se presoja po predpisih civilnega prava.</p>
  </page>
  <page xml:id="pb54" n="54" pdf_url="http://nl.ijs.si/project/kas/pdf/000/kas-1131000.pdf#page=54">
    <p xml:id="pb54.p1" xml:lang="sl">5 ZAVAROVANJE DOKAZOV</p>
    <p xml:id="pb54.p2" xml:lang="sl">Pri zbranih dokazih obstaja večja ali manjša nevarnost, da se ti uničijo, spremenijo, izgubijo ali da se njihova izvedba kasneje oteži. Da bi se izognili takim situacijam in bi se omogočila kasnejša uporaba dokazov v postopku, izvedemo zavarovanje dokazov (204. člen ZUP). Dokazi se zavarujejo tako, da se izvedejo pred predvideno nevarnostjo. Običajno se dokazi izvajajo po uvedbi postopka, torej med samim postopkom. Izjemoma pa se dokazi lahko pridobijo prej, pred začetkom postopka ali pred uporabo izrednih pravnih sredstev, kolikor obstaja sum, da bi bili dokazi v vmesnem času uničeni, spremenjeni ali bi bil dostop do njih otežen. Zavarovanje dokazov lahko predlaga stranka ali pa ga izvede organ, ki vodi postopek po uradni dolžnosti (204. člen ZUP). Za zavarovanje dokazov pred uvedbo postopka je pristojen organ, na območju katerega so stvari, ki si jih je potrebno ogledati, oziroma na območju katerega živijo osebe, ki jih je potrebno zaslišati (205. člen ZUP).</p>
    <p xml:id="pb54.p3" xml:lang="sl">Zavarovanje lahko izvedemo, če gre za dokaz, ki se bo uporabil v upravnem postopku. Če se dokaz nanaša na zadevo, ki je predmet drugega postopka (npr. kazenskega postopka), zavarovanja dokazov ni mogoče izvesti v upravnem postopku (Androjna in Kerševan, 2006, str. 376-378).</p>
    <p xml:id="pb54.p4" xml:lang="sl">Zavarovanje dokazov se zahteva z vlogo, v kateri mora predlagatelj navesti dejstva, ki naj se dokažejo, dokaze, ki naj se izvedejo in razloge, zaradi katerih misli, da se kasneje dokaz ne bo mogel izvesti ali da bo njegova izvedba težja. Če je v postopku udeležena stranka z nasprotnim interesom, se ji vroči vloga za zavarovanje dokazov.</p>
    <p xml:id="pb54.p5" xml:lang="sl">Kadar pa nujnost zavarovanja terja takojšnje zavarovanje, takrat se lahko dokazi zavarujejo tudi brez predhodne seznanitve stranke z nasprotnim interesom (204. člen ZUP). »Nujnosti zavarovanja ne smemo zamenjevati z nujnimi ukrepi v javnem interesu po 144. členu ZUP. Tu gre za dejansko nujnost, ki jo narekujejo okoliščine in dogodki, ki bodo dokaze verjetno uničili ali potvorili (npr. nujen ogled zemljišča, na katerem je začel drseti plaz)« (Kovač v: Jerovšek in Trpin (ur.), 2004, str. 565).</p>
    <p xml:id="pb54.p6" xml:lang="sl">O zavarovanju dokazov se piše zapisnik in izda sklep. Pritožba zoper sklep pa je dovoljena samo v primeru, če je bil predlog za zavarovanje zavrnjen (npr. zaslišanje priče na smrtni postelji, stalna selitev priče v tujino, predmet ogleda bo kasneje uničen oziroma bistveno spremenjen idr.) (206. člen ZUP). Zavarovanje dokazov se izvede po pravilih dokazovanja, na stroške predlagatelja, ki ima močnejši pravni interes za zavarovanje dokaza in mora nasprotni stranki povrniti stroške, ki jih je imela z udeležbo v postopku zavarovanja dokaza. Po odločitvi o upravni zadevi ima predlagatelj pravico zahtevati povrnitev stroškov (113. in 114. člen ZUP). V primeru, da se zavarovanje izvede po uradni dolžnosti, nosi stroške organ. Poseben zakon lahko zavarovanje dokazov določa drugače, tako na primer ZIN pooblašča inšpektorja, da zaseže predmete, dokumente in vzorce za največ petnajst dni, če obstaja utemeljen sum kršitve predpisov in če s tem ne ovira dejavnosti fizične ali pravne osebe. Ne sme se zasesti dokumentacije državnih organov, ki je določena kot tajna (19. člen ZIN). V davčnem inšpekcijskem nadzoru se lahko listine, predmete, vzorce in druge stvari zaseže v različne namene, tudi za zavarovanje dokazov in to celo za devetdeset dni (138. člen ZDavP-2) (Kovač v: Jerovšek in Trpin (ur.), 2004, 565-566).</p>
  </page>
  <page xml:id="pb55" n="55" pdf_url="http://nl.ijs.si/project/kas/pdf/000/kas-1131000.pdf#page=55"/>
  <page xml:id="pb56" n="56" pdf_url="http://nl.ijs.si/project/kas/pdf/000/kas-1131000.pdf#page=56">
    <p xml:id="pb56.p1" xml:lang="sl">6 ZAKLJUČEK</p>
    <p xml:id="pb56.p2" xml:lang="sl">Državljani se z oblastjo srečujemo najpogosteje takrat, ko organi državne uprave, drugi državni organi, organi lokalnih skupnosti in nosilci javnih pooblastil odločajo o naših pravicah, obveznostih ali pravnih koristih v najrazličnejših upravnih stvareh.</p>
    <p xml:id="pb56.p3" xml:lang="sl">Splošni upravni postopek je en sam, posebnih upravnih postopkov pa je okoli 4.000 in verjamem, da se je že vsak od nas kdaj znašel v takem postopku. Z diplomskim delom sem zaokrožila celoto, ki obravnava faze upravnega postopka, načela, po katerih se je treba ravnati v upravnem postopku in ki veljajo tako za stranko kot za uradno osebo, ki v postopku odloča. Največji poudarek sem dala na dokazna sredstva, ki sem jih s pomočjo praktičnih oziroma življenjskih primerov vključila v analitičen del diplomskega dela. Zelo pomembno pa je tudi zavarovanje dokazov, saj je obnašanje ljudi in okolja čedalje bolj nepredvidljivo, dokaze pa je potrebno ohraniti nedotaknjene pred začetkom upravnega postopka, med njim in še vse do njegovega konca, torej do izdaje zakonite in pravilne odločbe.</p>
    <p xml:id="pb56.p4" xml:lang="sl">V diplomskem delu sem predstavila različna dokazna sredstva, ki so določena v ZUP.</p>
    <p xml:id="pb56.p5" xml:lang="sl">To so listine, priče, izvedenci, ogled in izjava stranke. Vendar v upravnih postopkih uradna oseba v procesu dokazovanja lahko uporabi katerokoli stvar, predmet, osebo, videoposnetek, fotografijo itd. ki je primerna za ugotavljanje stanja stvari in ki ustreza posameznemu primeru. Za razjasnitev dejanskega stanja in za zakonito in pravilno odločitev uradne osebe je potrebno dokaze ugotavljati, zbirati in vrednotiti.</p>
    <p xml:id="pb56.p6" xml:lang="sl">Dokazna sredstva se razlikujejo in imajo različne dokazne vrednosti, ki jih presoja uradna oseba po načelu proste presoje dokazov. Poleg tega načela sta v dokaznem postopku pomembni še načelo materialne resnice in načelo ekonomičnosti postopka.</p>
    <p xml:id="pb56.p7" xml:lang="sl">In prav upoštevanje slednjega načela privede do posrednega dokazovanja, saj se v nekaterih primerih lahko zgodi, da je prenos stvari na sedež organa, ki postopek vodi, povezan z nesorazmernimi stroški. V takem primeru uradna oseba dokazna sredstva presoja po posredniku, na podlagi fotografij, posnetega videa itd.</p>
    <p xml:id="pb56.p8" xml:lang="sl">Ugotovila sem, da ogleda stanovanja ni mogoče opraviti brez odločbe sodišča. Nihče ne sme proti volji lastnika stopiti v stanovanje in ga preiskovati. Uradna oseba lahko to stori le izjemoma brez prič in pod pogoji, ki jih določa zakon, če je to nujno potrebno za pridržanje storilca kaznivega dejanja ali zato, da se zavarujejo ljudje in premoženje.</p>
    <p xml:id="pb56.p9" xml:lang="sl">Prišla sem do spoznanja, da je še kako pomembno ločiti izraze »dokaz« in »dokazilo« oziroma »dokazno sredstvo«. Dokaz pomeni rezultat izvedbe dokazil oziroma dokaznih sredstev. Ločevati je potrebno med dokazom, ki je razlog za obstoj resničnosti oziroma neresničnosti dejstev, ter dokazilom ali dokaznim sredstvom, ki je instrument dokaznega postopka.</p>
  </page>
  <page xml:id="pb57" n="57" pdf_url="http://nl.ijs.si/project/kas/pdf/000/kas-1131000.pdf#page=57">
    <p xml:id="pb57.p1" xml:lang="sl">LITERATURA</p>
    <p xml:id="pb57.p2" xml:lang="sl">1. CIJAN Rafael. Splošni upravni postopek v pravu in praksi. Pravna fakulteta, Maribor, 2000.</p>
    <p xml:id="pb57.p3" xml:lang="sl">2. KOVAČ Polonca. Praktikum za upravni postopek in upravni spor. Fakulteta za upravo, Ljubljana, 2008.</p>
    <p xml:id="pb57.p4" xml:lang="sl">3. JEROVŠEK Tone. Upravni postopek in upravni spor. Fakulteta za upravo, Univerza v Ljubljani, 2007.</p>
    <p xml:id="pb57.p5" xml:lang="sl">4. JEROVŠEK Tone (ur.), TRPIN Gorazd (ur.), BUČARIČ Bojan, HORVAT Mitja, KERŠEVAN Erik, KOVAČ Polona, MUŽINA Aleksij, PLIČANIČ Senko, VESEL Tomaž, VIRANT Grega. Komentar zakona o splošnem upravnem postopku.</p>
    <p xml:id="pb57.p6" xml:lang="sl">Inštitut za javno upravo, Ljubljana, 2004.</p>
    <p xml:id="pb57.p7" xml:lang="sl">5. ANDROJNA Vilko, KERŠEVAN Erik. Upravno procesno pravo: upravni postopek in upravni spor. GV Založba, Ljubljana, 2006.</p>
    <p xml:id="pb57.p8" xml:lang="sl">6. GRAFENAUER Božo, BREZNIK Janez. Upravni postopek in upravni spor. GV Založba, Ljubljana, 2005.</p>
    <p xml:id="pb57.p9" xml:lang="sl">7. GRAFENAUER Božo. Osnove upravnega postopka in upravnega spora. GV Založba, Ljubljana, 2001.</p>
    <p xml:id="pb57.p10" xml:lang="en">8. NEHL H.P. Principles of Administrstive procedure in EClaw. Oxford, 1999.</p>
    <p xml:id="pb57.p11" xml:lang="sl">VIRI</p>
    <p xml:id="pb57.p12" xml:lang="sl">Predpisi:</p>
    <p xml:id="pb57.p13" xml:lang="sl">1. Ustava Republike Slovenije. Ur. list RS, št. 33I/91-I, 42/97, 66/00, 24/03, 69/04, 69/04, 69/04, 68/06.</p>
    <p xml:id="pb57.p14" xml:lang="sl">2. Evropska konvencija o varstvu človekovih pravic in temeljnih svoboščin. Ur. list RS-MP, št. 7/94.</p>
    <p xml:id="pb57.p15" xml:lang="sl">3. Kazenski zakonik. Ur. list RS, št. 55/08, 66/08 popr., 39/09, 55/09 Odl. US: U-</p>
    <p xml:id="pb57.p16" xml:lang="sl">4. Zakon o davčnem postopku. Ur. list RS, št. 117/06, 24/08-ZDDKIS, 125/08, 20/09-ZDoh-2D, 47/09 Odl. US: U-I-54/06-32, 48/09 popr., 110/09, 1/010 popr., 43/010.</p>
    <p xml:id="pb57.p17" xml:lang="sl">5. Zakon o državljanstvu Republike Slovenije. Ur. list RS, št. 1I/91, 30/91-I, 38/92, 61/92 Odl. US: U-I69/92-30, 61/92 Odl. US: U-I-98/91-21, 13/94, 13/95 Odl. US: U-I-124/94-8, 29/95-ZPDF, 59/99 Odl. US: U-I-89/99, 96/02,</p>
    <p xml:id="pb57.p18" xml:lang="sl">7/03-UPB1, 127/06, 24/07-UPB2.</p>
  </page>
  <page xml:id="pb58" n="58" pdf_url="http://nl.ijs.si/project/kas/pdf/000/kas-1131000.pdf#page=58">
    <p xml:id="pb58.p1" xml:lang="sl">6. Zakon o državni upravi. Ur. list RS, št. 52/02, 56/03, 83/03-UPB1, 45/04- ZdZPKG, 61/04, 97/04-UPB2, 123/04, 24/05-UPB3, 93/05, 113/05-UPB4,</p>
    <p xml:id="pb58.p2" xml:lang="sl">126/07-ZUP-E, 48/09.</p>
    <p xml:id="pb58.p3" xml:lang="sl">7. Zakon o elektronskem poslovanju in elektronskem podpisu. Ur. list RS, št.</p>
    <p xml:id="pb58.p4" xml:lang="sl">57/00, 30/01, 25/04, 73/04-ZN-C, 98/04-UPB1, 61/06-ZEPT.</p>
    <p xml:id="pb58.p5" xml:lang="sl">8. Zakon o gospodarskih družbah. Ur. list RS, št. 42/06, 60/06 popr., 26/07- ZSDU-B, 33/07-ZSReg-B, 67/07-ZTFI, 100/07 popr., 10/08, 68/08, 23/09 Odl.</p>
    <p xml:id="pb58.p6" xml:lang="sl">US: U-I-268/06-35, 42/09, 65/09-UPB3, 83/09 Odl. US: U-I-165/08-10, Up- 1772/08-14, Up-379/09-8.</p>
    <p xml:id="pb58.p7" xml:lang="sl">9. Zakon o graditvi objektov. Ur. list RS, št. 110/02, 97/03, Odl. US: U-I-152/00- 23, 41/04-ZVO-1, 45/04, 47/04, 62/04 Odl. US: U-I-1/03-15, 102/04-UPB1, 14/05 popr., 92/05-ZJC-B, 93/05-ZVMS, 111/05 Odl. US: U-I-150/04-19, 120/06 Odl. US: U-I-286/04-46, 126/07, 57/09 Skl. US: U-I-165/09-8, 108/09, 61/010-ZRud-1, 62/010 popr.</p>
    <p xml:id="pb58.p8" xml:lang="sl">10. Zakon o inšpekcijskem nadzoru. Ur. list RS, št. 56/02, 26/07, 43/07-UPB1.</p>
    <p xml:id="pb58.p9" xml:lang="sl">11. Zakon o notariatu. Ur. list RS, št. 13/94, 48/94, 82/94, 41/95 Odl. US: U-I- 344/94-19, 1/99 Odl. US: U-I-125/95, 83/01-OZ, 73/04, 23/05-UPB1, 98/05, 4/06-UPB2, 17/06-ZIZ-C, 115/06, 2/07-UPB3, 33/07-ZSReg-B, 45/08.</p>
    <p xml:id="pb58.p10" xml:lang="sl">12. Zakon o osebni izkaznici. Ur. list RS, št. 75/97, 60/05, 100/05-UPB1, 44/08, 71/08-UPB2, 11/09 popr.</p>
    <p xml:id="pb58.p11" xml:lang="sl">13. Zakon o pokojninskem in invalidskem zavarovanju. Ur. list RS, št. 106/99, 72/00, 81/00-ZPSV-C, 124/00, 109/01, 83/02 Odl. US: U-I-178/02-14, 108/02, 110/02-ZISDU-1, 112/02 Skl. US: U-I-307/98-38, 26/03-UPB1, 40/03 Odl. US: U-I-273/00-13, 63/03, 63/03 Odl. US: U-I-57/00-51, 133/03 Odl.</p>
    <p xml:id="pb58.p12" xml:lang="sl">US: U-I-36/00-52, 135/03, 2/04-ZDSS-1, 10/04 popr., 20/04-UPB2, 54/04- ZDoh-1, 56/04 popr., 62/04 popr., 63/04 popr., 63/04-ZZRZI, 136/04 Odl.</p>
    <p xml:id="pb58.p13" xml:lang="sl">US: U-I-273/01-21, 68/05 Odl. US: U-I-29/04-19, 72/05, 104/05-UPB3, 69/06, 109/06-UPB4, 112/06 Odl. US: U-I-358/04-13, 114/06-ZUTPG, 91/07 Skl. US: U-I-325/05-5, 10/08-ZVarDod, 98/09-ZIUZGK, 27/010 Odl. US: U-I- 40/09-15, 38/010-ZUKN, 61/010-ZSVarPre.</p>
    <p xml:id="pb58.p14" xml:lang="sl">14. Zakon o splošnem upravnem postopku. Ur. list RS, št. 80/99, 70/00, 52/02,</p>
    <p xml:id="pb58.p15" xml:lang="sl">73/04, 22/05-UPB1, 119/05, 24/06-UPB2, 105/06-ZUS-1, 126/07, 65/08,</p>
    <p xml:id="pb58.p16" xml:lang="sl">47/09 Odl. US: U-I-54/06-32, 48/09 popr., 8/010.</p>
    <p xml:id="pb58.p17" xml:lang="sl">15. Zakon o tajnih podatkih. Ur. list RS, št. 87/01, 48/03 Skl. US: U-I-79/03-7,</p>
    <p xml:id="pb58.p18" xml:lang="sl">101/03, 135/03-UPB1, 28/06, 50/06-UPB2, 9/010.</p>
    <p xml:id="pb58.p19" xml:lang="sl">16. Zakon o tujcih. Ur. list RS, št. 61/99, 9/01-ZPPreb, 87/02, 96/02 popr., 108/02-UPB1, 93/05, 112/05-UPB2, 79/06, 107/06-UPB3, 111/07-ZPPreb-B,</p>
    <p xml:id="pb58.p20" xml:lang="sl">44/08, 71/08-UPB5, 41/09, 64/09-UPB6.</p>
    <p xml:id="pb58.p21" xml:lang="sl">17. Zakon o uporabi slovenskega znakovnega jezika. Ur. list RS, št. 96/02.</p>
    <p xml:id="pb58.p22" xml:lang="sl">18. Zakon o upravnem sporu. Ur. list RS, št. 105/06, 26/07 Skl. US: U-I-69/07-9, 122/07 Skl. US: U-I-264/05-23, U-I-181/07, Up-2126/07-10, 65/08 Odl. US: U-I-98/07-27, 119/08 Odl. US: U-I-69/07-36, 54/09 Odl. US: Up-1782-08-16, U-I-166/08-8, 107/09 Odl. US: U-I-147/08-16, Up-1547/08-17, 14/010 Odl.</p>
    <p xml:id="pb58.p23" xml:lang="sl">US: U-I-303/08-9, 62/010.</p>
    <p xml:id="pb58.p24" xml:lang="sl">19. Zakon o visokem šolstvu. Ur. list RS, št. 67/93, 39/95 Odl. US: U-I-22/94-15, 18/98 Odl. US: U-I-34/98, 35/98 Odl. US: U-I-243/95-13, 99/99, 64/01,</p>
  </page>
  <page xml:id="pb59" n="59" pdf_url="http://nl.ijs.si/project/kas/pdf/000/kas-1131000.pdf#page=59">
    <p xml:id="pb59.p1" xml:lang="sl">100/03, 134/03-UPB1, 63/04, 100/04-UPB2, 94/06, 119/06-UPB3, 59/07-</p>
    <p xml:id="pb59.p2" xml:lang="sl">ZŠtip, 63/07 popr., 15/08 Odl. US: U-I-370/06-20, 64/08, 86/09, 62/010-</p>
    <p xml:id="pb59.p3" xml:lang="sl">ZUPJS.</p>
    <p xml:id="pb59.p4" xml:lang="sl">20. Zakon o vojnih invalidih. Ur. list RS, št. 63/95, 62/96 Skl. US, 2/97 Odl. US: U-I-86/96, 19/97, 21/97 popr., 75/97, 19/00 Skl. US: U-I-140/96, 11/06 Odl.</p>
    <p xml:id="pb59.p5" xml:lang="sl">US: U-I-170/05-9, Up-224/03-15, 61/06-ZDru-1, 114/06-ZUTPG.</p>
    <p xml:id="pb59.p6" xml:lang="sl">21. Zakon o zdravstvenem varstvu in zdravstvenem zavarovanju. Ur. list RS, št.</p>
    <p xml:id="pb59.p7" xml:lang="sl">9/92, 13/93, 9/96, 29/98, 77/98 Odl. US: Up-53/96, 6/99, 56/99-ZVZD, 99/01, 42/02-ZDR, 60/02, 11/03 Skl. US: U-I-279/00-42, 126/03, 20/04- UPB1, 62/05 Odl. US: U-I-390/02-27, 76/05, 100/05-UPB2, 100/05 Odl. US: U-I-69/03-17, 21/06 Odl. US: U-I-277/05-32, 38/06, 72/06-UPB3, 114/06- ZUTPG, 91/07, 71/08, Skl. US: U-I-163/08-7, 76/08, 118/08 Skl. US: U-I- 163/08-12, 47/010 Odl. US: U-I-312/08-31, 62/010-ZUPJS.</p>
    <p xml:id="pb59.p8" xml:lang="sl">22. Zakon o zemljiški knjigi. Ur. list RS, št. 58/03, 37/08-ZST-1, 45/08, 28/09.</p>
    <p xml:id="pb59.p9" xml:lang="sl">23. Uredba o pogojih za elektronsko poslovanje in elektronsko podpisovanje. Ur. list RS, št. 77/00, 2/01, 86/06.</p>
    <p xml:id="pb59.p10" xml:lang="sl">24. Uredba o upravnem poslovanju. Ur. list RS, št. 20/05, 106/05, 30/06, 86/06, 32/07, 63/07, 115/07, 112/07 popr., 31/08, 35/09, 58/010.</p>
    <p xml:id="pb59.p11" xml:lang="sl">25. Pravilnik o kazenski evidenci. Ur. list RS, št. 34/04, 127/06.</p>
    <p xml:id="pb59.p12" xml:lang="sl">26. Pravilnik o sodnih izvedencih in sodnih cenilcih. Ur. list RS, št. 7/02, 75/03, 72/05, 71/07, 84/08.</p>
    <p xml:id="pb59.p13" xml:lang="sl">27. Pravilnik o sodnih tolmačih. Ur. list RS, št. 49/02, 75/03, 71/07.</p>
    <p xml:id="pb59.p14" xml:lang="sl">Drugi viri:</p>
    <p xml:id="pb59.p15" xml:lang="sl">1. Upravna svetovalnica/kategorija: upravni postopki/zadeva: Dokazni postopek ob izgubi vročilnice. URL=«http://www.upravna-svetovalnica.si/«. 12. 06.</p>
    <p xml:id="pb59.p16" xml:lang="sl">2. Upravna svetovalnica/kategorija upravni postopki/zadeva: Občevanje slepih in slabovidnih. URL=«http://www.upravna-svetovalnica.si/«. 26. 07. 2010, 12:15.</p>
    <p xml:id="pb59.p17" xml:lang="sl">3. Upravna svetovalnica/kategorija: upravni postopki/zadeva: Dovoljena dokazna sredstva v dokaznem postopku. URL=«http://www.upravna- svetovalnica.si/«. 02. 06. 2010, 10:06.</p>
    <p xml:id="pb59.p18" xml:lang="sl">4. Upravna svetovalnica/kategorija: upravni postopki/zadeva: Ogled na sedežu stranke. URL=«http://www.upravna-svetovalnica.si/«. 24. 07. 2010, 14:23.</p>
    <p xml:id="pb59.p19" xml:lang="sl">5. Ustni viri in izpisek iz uradne evidence na upravni enoti Domžale.</p>
  </page>
  <page xml:id="pb60" n="60" pdf_url="http://nl.ijs.si/project/kas/pdf/000/kas-1131000.pdf#page=60">
    <p xml:id="pb60.p1" xml:lang="sl">6. Sklep o izključitvi javnosti z ustne obravnave.</p>
    <p xml:id="pb60.p2" xml:lang="sl">URL=«http://www.mop.gov.si/fileadmin/mop.gov.si/pageuploads/podrocja/o kolje/pdf/gso/izlocitev_javnosti_gso.pdf«. 17. 05. 2010, 16:54.</p>
    <p xml:id="pb60.p3" xml:lang="sl">Judikati:</p>
    <p xml:id="pb60.p4" xml:lang="sl">1. Odločba Ustavnega sodišča RS, U-I-146/07.</p>
    <p xml:id="pb60.p5" xml:lang="sl">2. Sodba in sklep Upravnega sodišča RS, U 1993/2002.</p>
    <p xml:id="pb60.p6" xml:lang="sl">3. Sodba sodišča Evropskih skupnosti, 17/74.</p>
    <p xml:id="pb60.p7" xml:lang="sl">4. Sodba Upravnega sodišča RS, I U 1022/2009.</p>
    <p xml:id="pb60.p8" xml:lang="sl">5. Sodba Vrhovnega sodišča RS, U 1099/92.</p>
    <p xml:id="pb60.p9" xml:lang="sl">6. Sodba Vrhovnega sodišča RS, U 1032/92.</p>
  </page>
  <page xml:id="pb61" n="61" pdf_url="http://nl.ijs.si/project/kas/pdf/000/kas-1131000.pdf#page=61">
    <p xml:id="pb61.p1" xml:lang="sl">SEZNAM SLIK IN TABEL</p>
    <p xml:id="pb61.p2" xml:lang="sl">Slika 1: Osnovne faze upravnega postopka, str. 9</p>
    <p xml:id="pb61.p3" xml:lang="sl">Slika 2: Primer potrdila izdanega po posebnem ugotovitvenem postopku, str. 33 Slika 3: Primer potrdila o podatkih iz uradnih evidenc, str. 34 Tabela: Primer javne listine, str. 30</p>
  </page>
  <page xml:id="pb62" n="62" pdf_url="http://nl.ijs.si/project/kas/pdf/000/kas-1131000.pdf#page=62">
    <p xml:id="pb62.p1" xml:lang="sl">SEZNAM UPORABLJENIH KRATIC</p>
    <p xml:id="pb62.p2" xml:lang="sl">ES – Evropska skupnost JA – Jugoslovanska armada KZ-1 – kazenski zakonik</p>
    <p xml:id="pb62.p3" xml:lang="sl">OZN – Organizacija združenih narodov RS – Republika Slovenija RTG – rentgen</p>
    <p xml:id="pb62.p4" xml:lang="sl">UEPEP – Uredba o pogojih za elektronsko poslovanje in elektronsko podpisovanje URS – Ustava Republike Slovenije UUP – Uredba o upravnem poslovanju VS – Vrhovno sodišče</p>
    <p xml:id="pb62.p5" xml:lang="sl">ZDavP-2 – Zakon o davčnem postopku ZDU – Zakon o državni upravi</p>
    <p xml:id="pb62.p6" xml:lang="sl">ZEPEP – Zakon o elektronskem poslovanju in elektronskem podpisovanju ZGD – Zakon o gospodarskih družbah ZGO – Zakon o graditvi objektov ZIN – Zakon o inšpekcijskem nadzoru ZN – Zakon o notariatu</p>
    <p xml:id="pb62.p7" xml:lang="sl">ZUP – Zakon o splošnem upravnem postopku ZUS – Zakon o upravnem sporu</p>
    <p xml:id="pb62.p8" xml:lang="sl">ZUSZJ – Zakon o uporabi slovenskega znakovnega jezika Priloga: Sklep o izključitvi javnosti z ustne obravnave Številka: 35417-6/2006-7 Datum: 26.10.2006</p>
  </page>
  <page xml:id="pb63" n="63" pdf_url="http://nl.ijs.si/project/kas/pdf/000/kas-1131000.pdf#page=63">
    <p xml:id="pb63.p1" xml:lang="sl">Ministrstvo za okolje in prostor izdaja na podlagi 4. odstavka 155. člena Zakona o splošnem upravnem postopku (Uradni list RS, št. 24/2006 – uradno prečiščeno besedilo 2) in v zvezi z 18. členom Zakona o ravnanju z gensko spremenjenimi organizmi (Uradni list RS, št. 23/2005 – uradno prečiščeno besedilo) v zvezi z prijavo Lek farmacevtske družbe d.d., Verovškova 57, Ljubljana, naslednji</p>
    <p xml:id="pb63.p2" xml:lang="sl">S K L E P</p>
    <p xml:id="pb63.p3" xml:lang="sl">1. Odreja se izključitev javnosti s celotne ustne obravnave, na kateri se obravnava prijavo zaprtega sistema – laboratorij, bioreaktor, delo v večjem obsegu (polindustrijski nivo): 1 x 50L, 2 x 200L bioreaktor, proizvodna enota PORT (Proizvodni obrat rekombinantne tehnologije), Biofarmacevtika, Kolodvorska 27, Mengeš.</p>
    <p xml:id="pb63.p4" xml:lang="sl">2. Zoper ta sklep ni dovoljena posebna pritožba.</p>
    <p xml:id="pb63.p5" xml:lang="sl">Obrazložitev:</p>
    <p xml:id="pb63.p6" xml:lang="sl">Ministrstvo za okolje in prostor obravnava prijavo zaprtega sistema – laboratorij, bioreaktor, delo v večjem obsegu (pol-industrijski nivo): 1 x 50L, 2 x 200L bioreaktor, proizvodna enota PORT (Proizvodni obrat rekombinantne tehnologije), Biofarmacevtika, Kolodvorska 27, Mengeš. Uradna oseba, ki vodi postopek, lahko izključi javnost s celotne ustne obravnave ali z dela obravnave, če je treba obravnavati okoliščine, ki pomenijo tajnost podatkov v skladu z zakonom, ki ureja tajnost podatkov, ali poslovno in poklicno tajnost.</p>
    <p xml:id="pb63.p7" xml:lang="sl">S tem je sklep utemeljen.</p>
    <p xml:id="pb63.p8" xml:lang="sl">POUK O PRAVNEM SREDSTVU: Zoper ta sklep na podlagi 258. člena Zakona o splošnem upravnem postopku posebna pritožba ni dovoljena.</p>
    <p xml:id="pb63.p9" xml:lang="sl">Ta sklep je na podlagi 22. člena Zakona o upravnih taksah (Uradni list RS, št.</p>
    <p xml:id="pb63.p10" xml:lang="sl">114/2005 – uradno prečiščeno besedilo 2) takse prost.</p>
    <p xml:id="pb63.p11" xml:lang="sl">POSTOPEK VODILA:</p>
    <p xml:id="pb63.p12" xml:lang="sl">Renata Perko</p>
    <p xml:id="pb63.p13" xml:lang="sl">Svetovalka</p>
  </page>
  <page xml:id="pb64" n="64" pdf_url="http://nl.ijs.si/project/kas/pdf/000/kas-1131000.pdf#page=64">
    <p xml:id="pb64.p1" xml:lang="sl">IZJAVA O AVTORSTVU IN NAVEDBA LEKTORJA</p>
    <p xml:id="pb64.p2" xml:lang="sl">Podpisana Jana Goropečnik, študentka Fakultete za upravo, izjavljam, da sem avtorica diplomskega dela z naslovom Dokazna sredstva v upravnem postopku. Pri pripravi diplomskega dela sem uporabljala navedeno literaturo in vire.</p>
    <p xml:id="pb64.p3" xml:lang="sl">Diplomsko delo je lektoriral prof. dr. Tomo Virk (Filozofska fakulteta) V skladu s pravili Fakultete za upravo dovoljujem, da se delo lahko objavi na spletu.</p>
    <p xml:id="pb64.p4" xml:lang="sl">V Ljubljani, septembra 2010.</p>
    <p xml:id="pb64.p5" xml:lang="sl">Jana Goropečnik</p>
  </page>
</document>
